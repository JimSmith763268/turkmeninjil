<!doctype html>

<html lang="en">
<head>
  <meta charset="utf-8">

  <title>ترکمن اينجيل</title>

  <link rel="stylesheet" href="style.css">

</head>

<body>

    
<div class="book-container">
<html>
<head>
<meta http-equiv="content-type" content="text/xml; charset=utf-8">
<title></title>
<link rel="stylesheet" href="style.css">
</head>
<body>
<h1>لوقانېݩ خوْش خبرې</h1>
<h2>۱-لنجي باب</h2>
<h3>گپيݩ و سؤزيݩ باشې</h3>
<p><span class="verse-marker">۱</span>حرمتلې توْفيل! کأن انسانلار آرامېزدا بوْلېپ اؤتان واقعلارېݩ تاریخېنې یازمانا باشلادېلار. <span class="verse-marker"></span><span class="verse-marker">۲</span>شوْل واقعلارې بيزه ايلکيباشدان گؤزلري بيلان گؤران شاهدلار و خۉدایېݩ خوْش خبرېنېݩ خدمتکأري یتيردي. <span class="verse-marker"></span><span class="verse-marker">۳</span>شوْنېݩ اۆچين، ای، قدرلې توْفيل، منيݩ اؤزيم هم بوْلېپ اؤتان واقعلارېݩ آنېغېنا یتيپ، ساݩا هماسيني بير بيردن یازمانې قرار برديم. <span class="verse-marker"></span><span class="verse-marker">۴</span>ايندي سن اؤزيݩه اؤوراديلان زاتلارېݩ حقيقتلېغېنا گؤز یتيرارسيݩ.<span class="verse-marker"></span></p>
<h3>چۆمديريجي یحیانېݩ دنیا گلجگي اوْزالېننان آیدېلیوْر</h3>
<p><span class="verse-marker">۵</span>یهۉدیه پادشاسې هیرۉدیسېݩ زمانېندا زِکاریا آتلې بير کاهن بارتې. اوْل اَبیانېݩ کاهنلار توْپاغېننانتې، اوْنېݩ آیالې اليزابت هم هارۉنېݩ نسلينننتي. <span class="verse-marker"></span><span class="verse-marker">۶</span>بۉ أر-آیالېݩ ايکيسي خۉدایېݩ اؤݩينده دوْغرې انسانلار بوْلېپ، اوْلار اربابېݩ همه بۉیرېقلارېدېر فرضلارېنې بيرکامسيز برجای ادیوْرتېلار. <span class="verse-marker"></span><span class="verse-marker">۷</span>اما اوْلارېݩ فرزندي یوْقتې، چۆنکي اليزابتيݩ اوْغلان یاتاغې غۉرېپتې، و ايکيسي غاررېلېق یاشېنا یتيپتي.<span class="verse-marker"></span></p>
<p><span class="verse-marker">۸</span>بير گۆن زِکاریا اؤز توْپاغېنېݩ نوْباتچېلېق گزاگينده، خۉدایېݩ حضۉرېندا کاهنلېق خدمتېنې برجای ادیوْرتې. <span class="verse-marker"></span><span class="verse-marker">۹</span>شوْندا کاهنلېق عادتې بوْیۉنچا، یاقېملې اېسلې تۆتاتگي تۆتاتمک اۆچين، اربابېݩ عبادت‌خاناسېنا گيرمک اوْنېݩ قرعاسينه دۆشدي. <span class="verse-marker"></span><span class="verse-marker">۱۰</span>تۆتاتگي تۆتاتمالي وقتې گلدي، همه مردم داشاردا خۉدایا دعا اديپ دۉرتې.<span class="verse-marker"></span></p>
<p><span class="verse-marker">۱۱</span>شوْل وقت تۆتاتگيیرينيݩ ساغېندا دۉران اربابېݩ بير فرشتاسي زِکاریا گؤريندي. <span class="verse-marker"></span><span class="verse-marker">۱۲</span>زِکاریا اوْنې گؤريپ، اؤزيني یيتيردي، قوْرقې اوْنې غاپلادې. <span class="verse-marker"></span><span class="verse-marker">۱۳</span>اما فرشته اوْݩا شۉرقم ديیدي: ”ای، زِکاریا، قوْرقما، سببي سنيݩ خۉدایدان ادان ديلاگيݩ قبۉل بوْلدې. آیالېݩ اليزابت ساݩا بير اوْغۉل دنیا گتيريپ برار، سن اوْنېݩ آدېنا یحیی داقارسېݩ. <span class="verse-marker"></span><span class="verse-marker">۱۴</span>بۉ ساݩا کتته بگانچليک گتيرار، اوْنېݩ دنیا گلانينه کؤپ انسانلار بگانارلر. <span class="verse-marker"></span><span class="verse-marker">۱۵</span>چۆنکي اوْل اربابېݩ نظرېندا کتته بوْلار. اوْل هيچ حاچان آغزېنا شراب آلماز. اوْل حالا اناسينيݩ گؤوراسيندأکي، مقدس رۉحدان دوْلار. <span class="verse-marker"></span><span class="verse-marker">۱۶</span>اوْل اسرائیل مردميننن کؤپ انسانلارې اؤزلرينيݩ خۉدای اربابا طرف اؤورار. <span class="verse-marker"></span><span class="verse-marker">۱۷</span>اوْل آتالارې اوْغۉللارې بيلان یاراشدېرار، بوْیۉن اݩمازاکلري دوْغرۉلارېݩ فکرينه گؤنۆکديرمک اۆچين، الیاسېݩ رۉحېننان و قدرتېننان دوْلار، ارباب عيسی‌مسيحيݩ اؤݩيننن یؤرير. اوْل خۉدایېݩ گؤونيننن تۉرجاق مردمي تیارلار“. <span class="verse-marker"></span><span class="verse-marker">۱۸</span>زِکاریا فرشتأ: ”من مۉنې نأهيلي بيلایين؟ من بير غاررې آدم، آیالېم غاررېلېق یاشېنا یتان“ ديیدي. <span class="verse-marker"></span><span class="verse-marker">۱۹</span>فرشته اوْݩا: ”من – خۉدایېݩ حضۉرېندا دۉریوْن جبرائیل. من سنيݩ بيلان گپلاشيپ، ساݩا بۉ خوْش خبرې قاوشۉرماق اۆچين ايباريلديم. <span class="verse-marker"></span><span class="verse-marker">۲۰</span>سن منيݩ بللانن وقتدا عمله آشجاق سؤزلريمه اېنانمادېݩ. شوْنېݩ اۆچين هم سنيݩ ديليݩ تۉتېلېپ گۉݩ بوْلارسېݩ. شۉ زاتلارېݩ عمله آشجاق گۆنينه چنلي گپلأپ بيلمارسيݩ“ ديیيپ جواب بردي.<span class="verse-marker"></span></p>
<p><span class="verse-marker">۲۱</span>شوْل وقت زِکاریا غاراشېپ دۉران مردم اوْنېݩ عبادت‌خانادا اگلانانينه گنگ غالدې. <span class="verse-marker"></span><span class="verse-marker">۲۲</span>زِکاریا داشارې چېقاندا، اوْلار بيلان گپلاشيپ بيلمادي. شوْندا اوْلار عبادت‌خانادا اوْنېݩ بير زات گؤرانليگينه گؤز یتيرديلر، سببي زِکاریا اوْلارا اشارت ادیوْرتې، اما گپلأپ بيلمیوْرتې.<span class="verse-marker"></span></p>
<p><span class="verse-marker">۲۳</span>خدمت اتمالي وقتې تۆکاناننن سوْݩ، زِکاریا اۆیينه گيتدي. <span class="verse-marker"></span><span class="verse-marker">۲۴</span>آرادان کؤپ وقت اؤتمأنکأ، اوْنېݩ آیالې اليزابت گؤورالي بوْلدې. اوْل بأش آیلاپ هيچ یره چېقمادې، اۆیينده بوْلدې. <span class="verse-marker"></span><span class="verse-marker">۲۵</span>اوْل: ”مۉنې منيݩ اۆچين ادان خۉدایدېر. ايندي اوْل ماݩا نظر سالېپ، ايل آراسېنداقې اۉتانجېمنان دېندېردې“ ديییوْرتې.<span class="verse-marker"></span></p>
<h3>عيسانېݩ دنیا گلجگي اؤݩيننن آیدېلیوْر</h3>
<p><span class="verse-marker">۲۶</span>اليزابتيݩ گؤوراليليگينيݩ آلتېنجې آیېندا خۉدای جبرائیلفرشتأني جلیلأنيݩ ناصره اوْباسېنا، <span class="verse-marker"></span><span class="verse-marker">۲۷</span>داودېݩ نسليننن یۉسف آتلې آدمېݩ آداغلېسې بوْلان بير بوْی غېزېݩ یانېنا ايباردي. اوْل غېزېݩ آدې مریمتي. <span class="verse-marker"></span><span class="verse-marker">۲۸</span>فرشته اوْنېݩ یانېنا گليپ: ”سالام، ای، یالقانان غېز! ارباب سنيݩ بيلادير!“ ديیدي. <span class="verse-marker"></span><span class="verse-marker">۲۹</span>مریم بۉ سؤزلره آسماننان گليپ، بۉ سالامېݩ نأمه معناسې بارقا ديیيپ فکره گيتدي. <span class="verse-marker"></span><span class="verse-marker">۳۰</span>فرشته اوْݩا یۆزلانيپ: ”قوْرقما، مریم، سن خۉدایېݩ نظرېندا مرحمت تاپدېݩ. <span class="verse-marker"></span><span class="verse-marker">۳۱</span>سن گؤورالي بوْلېپ، بير اوْغۉل دنیا گتيرارسيݩ. اوْنېݩ آدېنا عيسی داقارسېݩ. <span class="verse-marker"></span><span class="verse-marker">۳۲</span>اوْل کتته بوْلار، اوْݩا گۆیچلي خۉدایېݩ اوْغلې ديیيلار. خۉدای اوْݩا آتاسې داۉدېݩ تختېنې برار. <span class="verse-marker"></span><span class="verse-marker">۳۳</span>اوْل یعقۉبېݩ نسلينيݩ اۆستيننن هميشاليک شالېق سۆرار، و اوْنېݩ پادشالېغېنېݩ سوْݩې تۆکانمز“ ديیدي. <span class="verse-marker"></span><span class="verse-marker">۳۴</span>مریم فرشتأ: ”بۉ نأهيلي بوْلار؟ من حالا طوْی ادام یوْق“ ديیدي. <span class="verse-marker"></span><span class="verse-marker">۳۵</span>فرشته اوْݩا: ”مقدس رۉح سنيݩ اۆستيݩه اينار، گۆیچلي خۉدایېݩ قدرتې ساݩا سایا سالار. شوْنېݩ اۆچين هم دنیا گلجک چاغا مقدس حسابلانار، اوْݩا خۉدایېݩ اوْغلې ديیيلار. <span class="verse-marker"></span><span class="verse-marker">۳۶</span>مانا، سنيݩ غارېنداشېݩ اليزابتيݩ هم غاررېلېغېنا غارامازدان، گؤوراسينده چاغا بار. اوْغلان یاتاغې غۉرې ديیيلیوْن بۉ آیال شيپيلأ آلتې آیلېق گؤوراليدير. <span class="verse-marker"></span><span class="verse-marker">۳۷</span>چۆنکي خۉدایېݩ یانېندا بوْلماجاق زات یوْقدېر“ ديیيپ جواب بردي. <span class="verse-marker"></span><span class="verse-marker">۳۸</span>مریم: ”من اربابېݩ کنیزيديرين. غوْی، ماݩا سنيݩ آیدېشېݩ یانې بوْلسېن“ ديیدي. اوْننان سوْݩ فرشته اوْنېݩ یانېننان گيتدي.<span class="verse-marker"></span></p>
<h3>مریم اليزابتيݩ یانېنا گيدیوْر</h3>
<p><span class="verse-marker">۳۹</span>شوْل گۆنلرده مریم یوْل انجاملارېنې تۉتېپ، غېسدانېپ یهۉدیانېݩ داغلېقلارېنېݩ آراسېنداقې بير شهره گيتدي. <span class="verse-marker"></span><span class="verse-marker">۴۰</span>اوْل یرده زِکاریانېݩ اۆیينه بارېپ، اليزابته سالام بردي. <span class="verse-marker"></span><span class="verse-marker">۴۱</span>مریميݩ سالامېنې اشيدان بادېنا، گؤوراسيندأکي چاغا غېمېلداپ، اليزابت مقدس رۉحدان دوْلدې. <span class="verse-marker"></span><span class="verse-marker">۴۲</span>اوْل بلند سس بيلان غېغېرېپ: ”سن آیاللار آراسېندا یالقانانسېݩ، گؤورأݩدأکي چاغا هم یالقاناندېر! <span class="verse-marker"></span><span class="verse-marker">۴۳</span>اربابېمېݩ اناسي منيݩ یانېما گلار یانې، من نأديپ بۉ رقم یالقاندېمقام؟ <span class="verse-marker"></span><span class="verse-marker">۴۴</span>سالامېݩ غۉلاغېما گليپ یتان بادېنا، گؤورأمدأکي چاغا بگانجيننن یاݩا غېمېلدادې. <span class="verse-marker"></span><span class="verse-marker">۴۵</span>اربابېݩ آیدانلارېنېݩ عمله آشجاقلېغېنا ايمان گتيران غېز بختلېدېر!“ ديیدي.<span class="verse-marker"></span></p>
<h3>مریميݩ آیدېمې</h3>
<p><span class="verse-marker">۴۶</span>مریم شۉرقم ديیدي:</p>
<p class="q1">”جانېم اربابې بیگالدیوْر،<span class="verse-marker"></span></p>
<p class="q1"><span class="verse-marker">۴۷</span>رۉحېمخلاصکأريم خۉدایا خوْش بوْلیوْر.<span class="verse-marker"></span></p>
<p class="q1"><span class="verse-marker">۴۸</span>اوْل من عاجز کنیزينه نظرېنې سالدې.</p>
<p class="q2">مۉننان سوْݩ همه نسللر ماݩا بختلې ديیارلر.<span class="verse-marker"></span></p>
<p class="q1"><span class="verse-marker">۴۹</span>قدرت-گۆیچلي منيݩ اۆچين کتته ايشلر اتدي.</p>
<p class="q2">اوْنېݩ آدې مقدسدير.<span class="verse-marker"></span></p>
<p class="q1"><span class="verse-marker">۵۰</span>اوْل نسللربوْیې اؤزيننن قوْرقیوْنلارا مرحمت ادار.<span class="verse-marker"></span></p>
<p class="q1"><span class="verse-marker">۵۱</span>اوْل گۆیجي بيلان کتته ايشلري عمله آشېردې،</p>
<p class="q2">کتته-گۆوۆن و اؤزلرينه اېنانیوْن انسانلارې پير-يېتراق اتدې.<span class="verse-marker"></span></p>
<p class="q1"><span class="verse-marker">۵۲</span>حکمدار انسانلارې تختېننان دۆشۆريپ،</p>
<p class="q2">آجيز انسانلارې بیگالتدي.<span class="verse-marker"></span></p>
<p class="q1"><span class="verse-marker">۵۳</span>آچلارې نأز-نعمتدان دوْیرېپ،</p>
<p class="q2">بایلارې بوْلسا بوْش غایتاردې.<span class="verse-marker"></span></p>
<p class="q1"><span class="verse-marker">۵۴‏-۵۵</span>آتالارېمېزا سؤز بريشي یانې،</p>
<p class="q2">ابراهیم بيلان اوْنېݩ نسلينه هميشاليک</p>
<p class="q1">رحمدارلېق اتمگي هيچ اۉنۉتمان،</p>
<p class="q2">غۉلې اسرائیل مردمه باقېشدې“.<span class="verse-marker"></span></p>
<p><span class="verse-marker">۵۶</span>مریم اليزابتيݩ اۆیينده اۆچ آیا غوْلای بوْلېپ، سوْݩ اۆیينه پس گيتدي.<span class="verse-marker"></span></p>
<h3>چۆمديريجي یحیی دنیا گلیوْر</h3>
<p><span class="verse-marker">۵۷</span>اليزابتيݩ آیې-گۆني دوْلېپ، بير اوْغۉل دنیا گتيردي. <span class="verse-marker"></span><span class="verse-marker">۵۸</span>همسایالارېدېر دوْغان-غارېنداشلارې اربابېݩ اوْݩا کتته مرحمت ادانليگيني اشيديپ، اوْنېݩ بيلان خوْش بوْلدېلار. <span class="verse-marker"></span><span class="verse-marker">۵۹</span>سکيزينجي گۆن چاغانې سنت اتمأنه گلديلر. اوْݩا آتاسې زِکاریانېݩ آدېنې داقجاق بوْلدېلار. <span class="verse-marker"></span><span class="verse-marker">۶۰</span>اما اناسي مۉݩا ضد بوْلېپ: ”یوْق، اوْنېݩ آدې یحیی بوْلمالېدېر“ ديیدي. <span class="verse-marker"></span><span class="verse-marker">۶۱</span>مردم اوْݩا: ”سنيݩ غارېنداشلارېݩېݩ آراسېندا یحیی آتلې یوْق“ ديیديلر. <span class="verse-marker"></span><span class="verse-marker">۶۲</span>اوْننان سوْݩ اوْلار چاغانېݩ آتاسېنا اشاره بيلان دۆشينديريپ، اوْنېݩ آدېنا نأمه داقېلېݩ ديیيپ سوْرادېلار. <span class="verse-marker"></span><span class="verse-marker">۶۳</span>زِکاریا هم یازار یانې بير تختاجېق تاپېپ، ”اوْنېݩ آدې یحیی“ ديیيپ یازدې. همالر حیران غالدې. <span class="verse-marker"></span><span class="verse-marker">۶۴</span>شوْل دقيفادا زِکاریانېݩ ديلي آچېلېپ، خۉدایا آیدېم آیدېپ، گپلامأنه باشلادې. <span class="verse-marker"></span><span class="verse-marker">۶۵</span>همسایالارېݩ هماسيني قوْرقې غاپلادې. یهۉدیه داغلېغېنېݩ همه یرينده بۉ بوْلان واقعلارېݩ بارېسې حقدا گۆررۆݩ اديلدي. <span class="verse-marker"></span><span class="verse-marker">۶۶</span>مۉنې اشيدانلريݩ بارې بۉ زاتلار حقدا فکر اديپ: ”بۉ چاغا کيم بوْلارقا؟“ ديیشیوْرتې. چۆنکي اربابېݩ گۆیجي اوْنېݩ بيلاتي.<span class="verse-marker"></span></p>
<h3>زِکاریانېݩ پیغمبرليگي</h3>
<p><span class="verse-marker">۶۷</span>چاغانېݩ آتاسې زِکاریا مقدس رۉحدان دوْلېپ، شۉرقم پیغمبرليک اتدي:<span class="verse-marker"></span></p>
<p class="q1"><span class="verse-marker">۶۸</span>”اسرائیلېݩ خۉدایې اربابا شکرلر بوْلسېن!</p>
<p class="q2">چۆنکي اوْل اؤز مردمينه نظرېنې سالېپ، خلاص اتدي.<span class="verse-marker"></span></p>
<p class="q1"><span class="verse-marker">۶۹‏-۷۱</span>قديم زماندا</p>
<p class="q2">مقدس پیغمبرلر آرقالې سؤز بريشي یانې،</p>
<p class="q1">دشمنلارېمېزدان بيزي خلاص اتمأنه،</p>
<p class="q2">بيزلري یيک گؤریوْنلارېݩ هماسينيݩ اليننن دېندېرمانا،</p>
<p class="q1">اوْل بيزيݩ اۆچين اؤز غۉلې داودېݩ نسليننن</p>
<p class="q2">بير گۆیچلي حالاصگأر چېقاردې.<span class="verse-marker"></span></p>
<p class="q1"><span class="verse-marker">۷۲</span>اوْل مۉنې آتالارېمېزا رحمدارلېق اتمک اۆچين،</p>
<p class="q2">اؤز مقدسپیمانېنې یاددا ساقلاماق اۆچين اتدي.<span class="verse-marker"></span></p>
<p class="q1"><span class="verse-marker">۷۳</span>آتامېز ابراهیما قسم ايچيپ، شۉرقم سؤز بردي:<span class="verse-marker"></span></p>
<p class="q1"><span class="verse-marker">۷۴‏-۷۵</span>دشمنلارېمېزېݩ اليننن بيزي خلاص اتمأنه،</p>
<p class="q2">عمريميز هميشاليک حضۉرېندا قوْرقۉسېز،</p>
<p class="q1">مقدسليک هم دوْغرۉلېق بيلان</p>
<p class="q2">غۉللېق اتمأنه عمر-وقت بردي.<span class="verse-marker"></span></p>
<p class="q1"><span class="verse-marker">۷۶</span>ای، فرزنديم، سن هم گۆیچلي خۉدایېݩ پیغمبري ديیان آدې آلارسېݩ!</p>
<p class="q2">اربابا یوْل تیارلاماق اۆچين، اوْنېݩ اؤݩيننن یؤريرسيݩ.<span class="verse-marker"></span></p>
<p class="q1"><span class="verse-marker">۷۷</span>گنالارېنېݩ باغېشلانمانې آرقالې</p>
<p class="q2">اوْلارېݩ خلاص بوْلجاقلېغېنې</p>
<p class="q2">اوْنېݩ مردمينه معلۉم ادارسيݩ.<span class="verse-marker"></span></p>
<p class="q1"><span class="verse-marker">۷۸</span>خۉدایېمېز مهر-شفقتدان دوْلۉدېر:</p>
<p class="q2">اوْل آسماننان اۆستيميزه گۆن شؤهلاسيني دؤکديرار.<span class="verse-marker"></span></p>
<p class="q1"><span class="verse-marker">۷۹</span>هميشاليک و اؤلۆم سایاسېندا اوْتۉرانلارا نۉر ساچېلار،</p>
<p class="q2">آیاقلارېمېز پاراخاتلېق یوْلېنا ايباريلار“.<span class="verse-marker"></span></p>
<p class="no-indent"><span class="verse-marker">۸۰</span>شوْنېݩ اۆچين، چاغا اؤسیوْرتې و رۉحېگۆیچلانیوْرتې. یحیی اسرائیل مردمينه گؤرينمالي گۆنلرينه چنلي چؤلده یاشادې.<span class="verse-marker"></span></p>
<h2>۲-لنجي باب</h2>
<h3>عيسی دنیا گلیوْر</h3>
<h4>(متی ۱‏:۱۸‏-۲۵)</h4>
<p><span class="verse-marker">۱</span>شوْل گۆنلرده رۉم بادشاسې قیصراوغُسطُس همه امپراطۉریدا نأچه انسان یاشایوْنلېغېنې بيلمک اۆچين حکم چېقاردې. <span class="verse-marker"></span><span class="verse-marker">۲</span>بۉ بيرينجي مردم سانې نأچه بوْلېپ، اوْل کيرينيۉسېݩ سۉریه ولایتېݩ حکمدارلېق ادان زمانېندا اؤتديريلدي. <span class="verse-marker"></span><span class="verse-marker">۳</span>مردميݩ سرشمارلېقدا سانې بيلينمک اۆچين، هر کيم اؤز شهرينه گيتدي.<span class="verse-marker"></span></p>
<p><span class="verse-marker">۴</span>شۉنېݩ اۆچين، یۉسف هم جلیلادأکي ناصره اوْباسېننان چېقېپ، داودېݩیهۉدیاداقې بیت‌لحم اوْباسېنا گيتدي، سببي اوْل داۉدېݩ نسلينننتي. <span class="verse-marker"></span><span class="verse-marker">۵</span>یۉسف آدې یازېلماق اۆچين اوْل یره گؤورالي آداغلېسې مریمي هم آلېپ گيتدي. <span class="verse-marker"></span><span class="verse-marker">۶‏-۷</span>اوْلار بیت‌لحمداقالار، مریميݩ آیې-گۆني دوْلېپ، بيرينجي اوْغلېنې دنیا گتيردي. مریم اوْنې غۉندادې، بير آخېردا یاتيردې، سببي اوْلار مسافرخانادان یر تاپمانتېلار.<span class="verse-marker"></span></p>
<h3>چوْپانلار و فرشتالر</h3>
<p><span class="verse-marker">۸</span>شوْل گيجه بیت‌لحمېݩ غوْلایېندا کأبير چوْپانلار سۆرۆلريني غوْريیوْرتېلار. <span class="verse-marker"></span><span class="verse-marker">۹</span>بيردن اوْلارېݩ اؤݩينده اربابېݩ بير فرشتاسيتاپېلدې و اربابېݩ یالقېمې داش-تؤواراگي یاختېلتدې. چوْپانلار کأن قوْرقدېلار. <span class="verse-marker"></span><span class="verse-marker">۱۰</span>فرشته اوْلارا: ”قوْرقماݩ! من سيزه همه مردمي بگانديرجک شادلېقلې خوْش خبرې اعلان ادیوْرېن: <span class="verse-marker"></span><span class="verse-marker">۱۱</span>شۉ گۆن داۉدېݩ اوْباسېندا سيزيݩ اۆچين خلاصکأر دنیا گلدي. اوْل اربابېمېز مسيحدير. <span class="verse-marker"></span><span class="verse-marker">۱۲</span>مانا، بۉ سيزه بير علامت بوْلار: سيز غۉنداغا دوْلانېپ، آخېردا یاتان بير چاغانې تاپارسېݩېز“ ديیدي. <span class="verse-marker"></span><span class="verse-marker">۱۳</span>بيردن فرشته بيلان بيرليکده آسماننان سان-ساجاقسېز عسکرلري گؤريندي. اوْلار خۉدایې اؤويپ شهرتلانديرديلر:<span class="verse-marker"></span></p>
<p class="q1"><span class="verse-marker">۱۴</span>”آسمانلاردا خۉدایا شهرت بوْلسېن!</p>
<p class="q2">خۉدایدان مرحمت تاپان یردأکي انسانلارا پاراخاتلېق بوْلسېن!“ ديییوْرتېلار.<span class="verse-marker"></span></p>
<p><span class="verse-marker">۱۵</span>فرشتالر چوْپانلارېݩ یانېننان آیرېلېپ، آسمانا گؤتاريلانلرينده، چوْپانلار بيري-بيرلرينه: ”یؤريݩ، بیت‌لحما گيداليݩ. اربابېݩ بيزه عیان ادان بۉ واقعسېنې گؤراليݩ“ ديیشديلر.<span class="verse-marker"></span></p>
<p><span class="verse-marker">۱۶</span>شۉنېݩ اۆچين، اوْلار غېسدانېپ گيديپ، مریمي، یۉسفې و آخېردا یاتان چاغانې تاپدېلار. <span class="verse-marker"></span><span class="verse-marker">۱۷</span>اوْلار عيسانې گؤرانلرينده، بۉ چاغا حقدا اشيدانلريني اوْلارا گۆررۆݩ برديلر. <span class="verse-marker"></span><span class="verse-marker">۱۸</span>چوْپانلارېݩ گۆررۆݩلريني اشيدانلريݩ بارې حیران غالدې. <span class="verse-marker"></span><span class="verse-marker">۱۹</span>مریم بوْلسا بۉ زاتلارېݩ گۆررۆݩيني اشيديپ فکره گيديپ، اوْلارې یۆراگينده ساقلایوْرتې. <span class="verse-marker"></span><span class="verse-marker">۲۰</span>چوْپانلار همه گؤريپ-اشيدانلرينيݩ اؤزلرينه آیدېلېشې یانې بوْلانلېغې اۆچين، خۉدایې شهرتلانديرديلر، آیدېم آیدېپ، اېزلارېنا گيتديلر.<span class="verse-marker"></span></p>
<h3>چاغا آت غوْیېلیوْر</h3>
<p><span class="verse-marker">۲۱</span>سکيزينجي گۆن چاغانې سنتلامالي بوْلاندا، اوْنېݩ آدېنا عيسی داقدېلار. بۉ اوْنېݩ اناسينيݩ گؤوراسينده غالمازدان اؤݩ، فرشتأنيݩ اوْݩا بران آدېتې.<span class="verse-marker"></span></p>
<h3>عيسی عبادت‌خانادا تقديم اديلیوْر</h3>
<p><span class="verse-marker">۲۲</span>مۉسانېݩقانۉنې بوْیۉنچا گچيريلیوْن پأکلانيش دأپ-دستۉرلارېݩ برجای اديلمالي وقتې یتيپ گلانده، یۉسف بيلان مریماۉرشليمه گيتديلر. اوْلار عيسانې اربابا باغېش اتمک اۆچين، اوْنې هم یانلارېنا آلدېلار. <span class="verse-marker"></span><span class="verse-marker">۲۳</span>قانۉندا: ”بيرينجي دنیا گلان هر بير ارکاک گؤباکلي اربابا باغېش اديلمالي“ ديیيپ یازېلاندېر. <span class="verse-marker"></span><span class="verse-marker">۲۴</span>اوْلار قانۉندا یازېلېشې یانې، ايکي قُمریې یا کبۉتري هم قربانلېق حکمينده هؤدۆر اتماليتيلر.<span class="verse-marker"></span></p>
<p><span class="verse-marker">۲۵</span>شوْل وقت اۉرشليمده شمعۉن آتلې بير دوْغرې و تقوا آدم یاشایوْرتې. اوْل اسرائیل مردمينيݩ ازاد اديلمگينه غاراشیوْرتې، مقدس رۉح اوْنېݩ اۆستينداتي. <span class="verse-marker"></span><span class="verse-marker">۲۶</span>اوْݩا اربابېݩ مسيحيني گؤرمزدن اؤݩ اؤلماجکليگي مقدس رۉح طرفېننان عیان بوْلېپتې. <span class="verse-marker"></span><span class="verse-marker">۲۷</span>شمعۉن مقدس رۉحېݩ یوْل گؤرکازماسي بيلان عبادت‌خانانېݩ حوالېسېنا گلدي. عيسانېݩ انه-آتاسې تۉرات کتابدا یازېلان عادتې برجای اتمک اۆچين، چاغانې ايچاري سالانلارېندا، <span class="verse-marker"></span><span class="verse-marker">۲۸</span>شمعۉن اوْنې غۉجاغېنا آلېپ، خۉدایا آلقېش اوْقيپ، شۉرقم ديیدي: <span class="verse-marker"></span><span class="verse-marker">۲۹</span>”یا ارباب، اؤز بران سؤزيݩه وره، ايندي غۉلېݩ آرقایېن امانت جانېنې بريپ بيلار. <span class="verse-marker"></span><span class="verse-marker">۳۰‏-۳۱</span>مانا، سنيݩ همه مردملريݩ اؤݩينده تیارلان خلاصکأريݩي گؤزيم بيلان گؤرديم. <span class="verse-marker"></span><span class="verse-marker">۳۲</span>بی‌گانه ملتلرهعیانلېق برجک، اسرائیل مردميني شهرتلانديرجک نۉرې گؤرديم“.<span class="verse-marker"></span></p>
<p><span class="verse-marker">۳۳</span>چاغا اۆچين آیدېلیوْن سؤزلره اوْنېݩ انه-آتاسې حیران غالدې. <span class="verse-marker"></span><span class="verse-marker">۳۴</span>شمعۉن اوْلارا آق پاتا بريپ، اناسي مریمه: ”بۉ چاغا خۉدای طرفېننان بريلان علامت بوْلېپ، انسانلار اوْݩا ضد چېقارلار. اوْل سببلي اسرائیل مردميݩ ايچيننن کؤپ انسانلار هلاک بوْلار، کؤپ انسانلار بوْلسا یالقانار. <span class="verse-marker"></span><span class="verse-marker">۳۵</span>شوْندا کأن یۆراکلريݩ سرلې فکرلري عیان بوْلار. سنيݩ یۆراگيݩه هم غېلېچ یانې سانجېلار“ ديیدي.<span class="verse-marker"></span></p>
<p><span class="verse-marker">۳۶‏-۳۷</span>اوْل یرده سگسان تؤرت یېلدان بأري دۉل یاشایوْن حَننا آتلې غاررې پیغمبر آیال هم بارتې. اوْل اَشیر تيراسيننن پانۉیليݩ غېزېتې. اوْل طوْی اتمأننن سوْݩ أري بيلان یتدي یېل یاشاپ، دۉل غالېپتې. بۉ آیال هميشه عبادت‌خانانېݩ حوالېسېندا بوْلېپ، روْزه تۉتېپ، دعا اديپ، گيجه-گۆنديز خۉدایا عبادت ادیوْرتې. <span class="verse-marker"></span><span class="verse-marker">۳۸</span>حَننا هم عیني شوْل وقت گليپ، اربابا آیدېم آیدېپ، اۉرشليميݩ خلاص بوْلماغېنا غاراشیوْنلارېݩ بارېنا بۉ چاغا حقدا گۆررۆݩ بردي. <span class="verse-marker"></span><span class="verse-marker">۳۹</span>یۉسف بيلان مریممۉسانېݩقانۉنې بوْیۉنچا همه زادې برجای ادانلريننن سوْݩ، جلیلأ، اؤزلرينيݩ ناصره شهرينه پس گلديلر. <span class="verse-marker"></span><span class="verse-marker">۴۰</span>چاغا اۉلالېپ، گۆیچده و عقلدا اؤسیوْرتې. خۉدایېݩ مرحمتي اوْنېݩ اۆستينداتي.<span class="verse-marker"></span></p>
<h3>عيسی دين معلملري بيلان</h3>
<p><span class="verse-marker">۴۱</span>عيسانېݩ انه-آتاسې هر یېل پِسَح هایدېندااۉرشليمه گيدیوْرتېلار. <span class="verse-marker"></span><span class="verse-marker">۴۲</span>عيسی اوْن ايکي یاشېنا یتانده، اوْلار هایت عادتې بوْیۉنچا ینه اۉرشليمه گيتديلر. <span class="verse-marker"></span><span class="verse-marker">۴۳</span>هایت تۆکاناننن سوْݩ، اوْلار اۆیلرينه پس گيتديلر. یاش عيسی بوْلسا اۉرشليمده غالدې، اما اوْنېݩ انه-آتاسېنېݩ مۉننان خبرې یوْقتې. <span class="verse-marker"></span><span class="verse-marker">۴۴</span>اوْلار اوْنې یوْلاغچېلارېݩ آراسېندادېر فکر اديپ، بير گۆنليک یوْلې اؤتديلر. اوْننان سوْݩ اوْنې دوْغان-غارېنداشلارېنېݩ، دوْست-یارلارېنېݩ آراسېننان گؤزلأپ باشلادېلار. <span class="verse-marker"></span><span class="verse-marker">۴۵</span>اوْنې گؤزلأپ تاپمادېلار، اېزلارېنا اۉرشليمه پس گيتديلر. <span class="verse-marker"></span><span class="verse-marker">۴۶</span>اۆچ گۆننن سوْݩ، اوْنې عبادت‌خانانېݩ حوالېسېننان تاپدېلار. اوْل دين استادلارېنېݩ آراسېندا اوْتۉرېپ، اوْلارې ديݩلأپ، سوْراغلار بریوْرتې. <span class="verse-marker"></span><span class="verse-marker">۴۷</span>عيسانې ديݩلایوْنلارېݩ بارې اوْنېݩ هۉشېنا، بریوْن جوابلارېنا حیران غالیوْرتېلار. <span class="verse-marker"></span><span class="verse-marker">۴۸</span>انه-آتاسې اوْنې گؤرانلرينده گنگ غالدېلار. اناسي اوْݩا: ”اوْغلېم! نأمه اۆچين بۉ رقم اتديݩ؟ آتاݩ ايکيميز کأن غایغې اديپ، سني گؤزلاديک“ ديیدي. <span class="verse-marker"></span><span class="verse-marker">۴۹</span>عيسی اوْلارا: ”مني نأمه اۆچين گؤزلاديݩيز؟ سيز منيݩ آتامېݩ اۆیينده بوْلمالېلېغېمې بيلمیوْرتېݩېزمې؟“ ديیدي. <span class="verse-marker"></span><span class="verse-marker">۵۰</span>اما اوْلار اوْنېݩ نأمه ديیجک بوْلیوْنلېغېنا دۆشينماديلر. <span class="verse-marker"></span><span class="verse-marker">۵۱</span>اوْننان سوْݩ عيسی انه-آتاسې بيلان ناصره اوْباسېنا پس گيتدي، اوْلارېݩ سؤزينه غۉلاق آسدې. اما اوْنېݩ اناسي بۉ گۆررۆݩلريݩ هماسيني یۆراگينده ساقلایوْرتې. <span class="verse-marker"></span><span class="verse-marker">۵۲</span>عيسی عقلدا، بوْیدا اؤسيپ، خۉدایېݩ هم انسانلارېݩ گۆوۆنيني غازانیوْرتې.<span class="verse-marker"></span></p>
<h2>۳-لنجي باب</h2>
<h3>یحیی چۆمديريجينيݩ تبليغلارې</h3>
<h4>(متی ۳‏:۱‏-۱۲؛ مرقس ۱‏:۱‏-۸؛ یۉحنا ۱‏:۱۹‏-۲۸)</h4>
<p><span class="verse-marker">۱</span>رۉمپادشاسې تيبارای قیصريݩ حکمدارلېغېنېݩ اوْن بأشينجي یېلېندا، پنطیوسپیلاطُسیهۉدیه ولایتېنېݩ حاکمي زمانېندا هيرۉديس – جلیله ولایتېنې، اوْنېݩ دوْغانې فيليپ – ايتۉریا بيلان تراخوْنيتيس ولایتلارېنې، ليسانيیاس آبيليني، حکمروانلېق ادیوْرتېلار. <span class="verse-marker"></span><span class="verse-marker">۲</span>حناس بيلان قایافا هم کتتهکاهنتېلار. شوْندا زِکاریانېݩ اوْغلې یحیی خۉدایېݩ سؤزي عیان بوْلدې. اوْل چؤلده یاشایوْرتې. <span class="verse-marker"></span><span class="verse-marker">۳</span>یحیی اُردن دریاسېنېݩ تؤواراگيندأکي همه یرلره آیلانېپ، انسانلارا گنالارېنېݩ باغېشلانمانې اۆچين تۉبه اديپ، سۉوا چۆمديريلمکلريني تبليغ ادیوْرتې. <span class="verse-marker"></span><span class="verse-marker">۴</span>اِشعیا پیغمبر بۉ اۆچين اؤز کتابېندا شۉرقم یازېپتې:</p>
<p class="q1">”چؤلده بير سس غېغېریوْر:</p>
<p class="q2">’اربابا یوْل تایېنلاݩ!</p>
<p class="q2">اوْنېݩ یؤريجک یرلريني تيارلانار!<span class="verse-marker"></span></p>
<p class="q1"><span class="verse-marker">۵</span>همه کتته چۉقۉرلار دوْلدېرېلار،</p>
<p class="q2">همه دپالر پسالديلر،</p>
<p class="q1">اگري-غېشېق یوْللار دوْغرۉلانار،</p>
<p class="q2">بۆدۆر-سۆدۆر یؤريجک یرلر دوْغرۉلانار.<span class="verse-marker"></span></p>
<p class="q1"><span class="verse-marker">۶</span>شوْندا همه انسانلار خۉدایېݩ خلاص اديشيني گؤرارلر‘“.<span class="verse-marker"></span></p>
<p class="no-indent"><span class="verse-marker">۷</span>بير کتته جمعیت سۉوا چۆمديريلمک اۆچين، یحیانېݩ یانېنا گلدي. یحیی اوْلارا شۉرقم یۆزلاندي: ”ای، یېلانلار نسلي! گلجک غضبدان غاچېپ غۉتېلېپ بيلاريس فکر ادیوْرسېݩېزمې؟ <span class="verse-marker"></span><span class="verse-marker">۸</span>مۉننان سوْݩ ادان تۉباݩېزا مناسب میوه بريݩ. اؤز-اؤزيݩيزه: ’بيزيݩ آتامېز ابراهیمدېر‘ ديیيپ آیتمانې فکريݩيزه هم گتيرمأݩ. من سيزه شۉنې آیدایېن: خۉدای ابراهیم اۆچين شۉ داشلاردان هم فرزند یارادېپ بيلیوْندېر. <span class="verse-marker"></span><span class="verse-marker">۹</span>مانا، پالتا درراو درختلارېݩ دۆیبينده یاتير: یاغشې میوه برمیوْن هر بير درخت چاپېلېپ، اوْدا تاشلانار“.<span class="verse-marker"></span></p>
<p><span class="verse-marker">۱۰</span>مردم یحیادان: ”اوْندا، بيز نأمه اتمالي؟“ ديیيپ سوْرادې. <span class="verse-marker"></span><span class="verse-marker">۱۱</span>یحیی: ”ايکي کؤیناکلي بيريني کؤیناکسيزه برسين. نانې بوْلان هم شوْنېݩ یانې اتسين“ ديیيپ جواب بردي. <span class="verse-marker"></span><span class="verse-marker">۱۲</span>مالیاتچېلار چۆمديريلمک اۆچين اوْنېݩ یانېنا گليپ: ”استاد، بيز نأمه اتمالي؟“ ديیيپ سوْرادېلار. <span class="verse-marker"></span><span class="verse-marker">۱۳</span>یحیی اوْلارا: ”اؤزيݩيزه بۉیرېلاننان سۆشيک آلماݩ“ ديیدي. <span class="verse-marker"></span><span class="verse-marker">۱۴</span>اوْننان سوْݩ عسکرلر: ”بيز نأمه اتمالي؟“ ديیيپ سوْرادېلار. اوْلارا: ”هيچ کيمنن زوْرلېق بيلان پۉل آلماݩ، ناحق یره تهمت آتماݩ، اؤز حقېݩېزا قایل بوْلېݩ“ ديیدي.<span class="verse-marker"></span></p>
<p><span class="verse-marker">۱۵</span>مردم مسيحه اميد بيلان غاراشیوْرتې و همالر یحیی حقدا یۆراکلرينده: ”یحیی شوْل مسيح بوْلماسېن؟“ ديیيپ اوْیلانیوْرتې. <span class="verse-marker"></span><span class="verse-marker">۱۶</span>یحیی اوْلارا: ”من سيزي سۉوا چۆمديریوْرېن، اما مننن حاص گۆیچلي بيري گلار، من حتّیٰ اوْنېݩ کۆشينيݩ باغېنې چؤزمأنه مناسب دألديرين. اوْل سيزي مقدس رۉحا هم اوْدا چۆمديرار. <span class="verse-marker"></span><span class="verse-marker">۱۷</span>اوْنېݩ خرمن سوْوۉریوْن چارشاغې اليندادير. اوْل خرمن یريني سۆپۆريپ، بۉغدایې انبرېنا اۆیشۆرار، سامانې بوْلسا اؤچماسيز اوْتدا یاقار“ ديیدي. <span class="verse-marker"></span><span class="verse-marker">۱۸</span>یحیی باشغا کؤپ یوْللار گؤرکازيپ، مردمه خوْش خبرې تبليغ ادیوْرتې.<span class="verse-marker"></span></p>
<p><span class="verse-marker">۱۹</span>اما یحیی حاکم هيرۉديسې، اؤز یݩاسي هیرۉدیا اۆیلاناني اۆچين و باشغا کؤپ یامان ايشلري اداني اۆچين، ملامت اتدي. <span class="verse-marker"></span><span class="verse-marker">۲۰</span>اوْل یحیانې بنديخانا سالماق بيلان اؤݩکي ادان همه یامان ايشلرينيݩ اۆستينه ینه بير یامان ايش غوْشدې.<span class="verse-marker"></span></p>
<h3>عيسی یحیانېݩ اليننن سۉوا چۆمديريلیوْر</h3>
<h4>(متی ۳‏:۱۳‏-۱۷؛ مرقس ۱‏:۹‏-۱۱)</h4>
<p><span class="verse-marker">۲۱</span>همه مردم سۉوا چۆمديريليپ چېقارېلاننان سوْݩ، عيسی چۆمديريليپ چېقارېلدې. اوْل خۉدایا دعا ادیوْرقا، آسمان آچېلېپ، <span class="verse-marker"></span><span class="verse-marker">۲۲</span>مقدس رۉح کبۉتريݩ شکلينده عيسانېݩ اۆستينه ايندي. آسماننان بير سس گلدي: ”سن منيݩ یاغشې گؤریوْن اوْغلېمسېݩ. من سننن کؤپ راضيدېرېن“ ديیدي.<span class="verse-marker"></span></p>
<h3>عيسانېݩ نسللري</h3>
<h4>(متی ۱‏:۱‏-۱۷)</h4>
<p><span class="verse-marker">۲۳</span>عيسی اؤز خدمتېنا باشلان وقتې اوْتۉز یاشلارېنداتې. اوْل یۉسفېݩ اوْغلې حسابلانیوْرتې. یۉسف اليیيݩ اوْغلې، <span class="verse-marker"></span><span class="verse-marker">۲۴</span>اليی متیدېݩ، متیت لاوينېݩ، لاوي ملکينيݩ، ملکي یاننایېݩ، یاننای یۉسفېݩ، <span class="verse-marker"></span><span class="verse-marker">۲۵</span>یۉسف متیتیانېݩ، متیتیا عاموسېݩ، عاموس ناحومېݩ، ناحوم حسلینيݩ، کأن ناغایېݩ، <span class="verse-marker"></span><span class="verse-marker">۲۶</span>ناغای ماحادېݩ، مات متیتیانېݩ، متیتیا شيميیيݩ، شيميی یوْسهيݩ، یوْسه یوْدانېݩ، <span class="verse-marker"></span><span class="verse-marker">۲۷</span>یوْدا یوْخانانېݩ، یوْخانان رسانېݩ، رسا زرۉبابېلېݩ، زرۉبابېل سالتیئیليݩ، سالتیئیل نرينيݩ، <span class="verse-marker"></span><span class="verse-marker">۲۸</span>نري ملکينيݩ، ملکي آددېنېݩ، آددې کوسامېݩ، کوسام المادامېݩ، المادام اريݩ، <span class="verse-marker"></span><span class="verse-marker">۲۹</span>ار یوشعنېݩ، یوشع الیعازَريݩ، الیعازَر یوْرېمېݩ، یوْرېم متیتېݩ، متیت لاوينېݩ، <span class="verse-marker"></span><span class="verse-marker">۳۰</span>لاوي شمعۉنېݩ، شمعۉن یهۉدانېݩ، یهۉدا یۉسفېݩ، یۉسف یوْنامېݩ، یوْنام الیاقېمېݩ، <span class="verse-marker"></span><span class="verse-marker">۳۱</span>الیاقېم ملایانېݩ، ملایا مننانېݩ، مننا متیتانېݩ، متیتا ناتانېݩ، ناتان داودېݩ، <span class="verse-marker"></span><span class="verse-marker">۳۲</span>داود یَسیېݩ، یَسی عوبیديݩ، عوبید بوعَزېݩ، بوعَز سالانېݩ، سالا نَحشونېݩ، <span class="verse-marker"></span><span class="verse-marker">۳۳</span>نَحشون امينادابېݩ، اميناداپ آدمېنېݩ، آدمېن آرنېنېݩ، آرنې حِصرونېݩ، حِصرون فارِصيݩ، فارِص یهۉدانېݩ، <span class="verse-marker"></span><span class="verse-marker">۳۴</span>یهۉدیه یعقۉبېݩ، یعقۉب اسحاغېݩ، اسحاقابراهیمېݩ، ابراهیم ترانېݩ، ترا ناحورېݩ، <span class="verse-marker"></span><span class="verse-marker">۳۵</span>ناحور سرۉغېݩ، سِروج‌ رغۉوېݩ، رغۉو پلاگيݩ، پلاک اباريݩ، ابار شلانېݩ، <span class="verse-marker"></span><span class="verse-marker">۳۶</span>شلا قِینانېݩ، قِینان‌ آرپاقشادېݩ، آرپاقشات سامېݩ، سام نۉحېݩ، نوح لماگيݩ، <span class="verse-marker"></span><span class="verse-marker">۳۷</span>لماک متۉشلانېݩ، متۉشلا خَنوخېݩ، خَنوخ یراديݩ، یرات محلالليݩ، محلالل قِینانېݩ، <span class="verse-marker"></span><span class="verse-marker">۳۸</span>قِینان‌ انوْشېݩ، انوْش شیثيݩ، شیث‌ آدمېݩ اوْغلېتې، آدم بوْلسا خۉدایېݩ اوْغلېتې.<span class="verse-marker"></span></p>
<h2>۴-لنجي باب</h2>
<h3>عيسی شیطان طرفېننان سېنالیوْر</h3>
<h4>(متی ۴‏:۱‏-۱۷؛ مرقس ۱‏:۱۲‏-۱۵)</h4>
<p><span class="verse-marker">۱</span>عيسیمقدس رۉحدان دوْلېپ، اُردن دریاسېننان اېزېنا دوْلاندې. مقدس رۉح اوْنې چؤله آلېپ گيتدي. <span class="verse-marker"></span><span class="verse-marker">۲</span>عيسی اوْل یرده قېرق گۆنلأپ شیطان طرفېننان سېناغا سالېندې. شوْل گۆنلريݩ ايچينده اوْل هيچ زات ايیمادي، قېرق گۆننن سوْݩ بوْلسا عيسی آجېقدې.<span class="verse-marker"></span></p>
<p><span class="verse-marker">۳</span>شیطان عيسا ديیدي: ”اگر سن خۉدایېݩ اوْغلې بوْلساݩ، بۉ داشېݩ نانا اؤوريلمگيني بۉیۉر“. <span class="verse-marker"></span><span class="verse-marker">۴</span>عيسی: ”’انسان فقط نان بيلان یاشامیوْر‘ مقدس کتابدا یازېلاندېر“ ديیيپ جواب بردي.<span class="verse-marker"></span></p>
<p><span class="verse-marker">۵</span>سوْݩ شیطان عيسانې بير بلند داغا چېقارېپ، اوْݩا دنیانېݩ همه بایلېقلارېنې گؤرکازدي. <span class="verse-marker"></span><span class="verse-marker">۶</span>شیطان عيسی: ”من بۉلارېݩ هماسينيݩ حکمدارلېغېنې و شان-شهرتيني ساݩا برایين. بۉلار ماݩا بريلدي، من هم اوْنې ايسلأنيمه بريپ بيلیوْرېن. <span class="verse-marker"></span><span class="verse-marker">۷</span>شوْنېݩ اۆچين سن ماݩا سجده اتساݩ، بۉلارېݩ بارې سنيݩکي بوْلار“ ديیدي. <span class="verse-marker"></span><span class="verse-marker">۸</span>عيسی شیطانا: ”’فقط یکه-تأک اربابېݩېز خۉدایا سجده اديݩ، و اوْݩا غۉللېق اديݩ‘ ديیيپ هم مقدس کتابدا یازېلاندېر“ ديیيپ جواب بردي.<span class="verse-marker"></span></p>
<p><span class="verse-marker">۹</span>سوْݩ شیطان عيسانېاۉرشليمه گتيردي. اوْنې عبادت‌خانانېݩ چۆر دپاسينه چېقارېپ: ”اگر سن خۉدایېݩ اوْغلې بوْلساݩ، اؤزيݩي شۉ یردن آشاق تاشلا. <span class="verse-marker"></span><span class="verse-marker">۱۰‏-۱۱</span>چۆنکي شۉرقم مقدس کتابدا یازېلاندېر:</p>
<p class="q1">’سني غوْريماق اۆچين،</p>
<p class="q2">خۉدای فرشتالرينه سن اۆچين امر ادار.</p>
<p class="q1">آیاغېݩ داشا بۆدۆريمز یانې،</p>
<p class="q2">اوْلار سني اللرينده گؤتارار‘“ ديیدي.<span class="verse-marker"></span></p>
<p><span class="verse-marker">۱۲</span>عيسی شیطانا: ”’خۉدایېݩېز اربابې سېناماݩ‘ ديیيپ هم مقدس کتابدا یازېلاندېر“ ديیيپ جواب بردي.<span class="verse-marker"></span></p>
<p><span class="verse-marker">۱۳</span>شیطان عيسانې سېناقلارېݩ هماسيننن اؤتديريپ تۆکاناننن سوْݩ، ینه بير فرصت اله گتيرينچه، عيسانې یکه غوْیېپ یانېننان گيتدي. <span class="verse-marker"></span><span class="verse-marker">۱۴</span>عيسی مقدس رۉحېݩ گۆیجي بيلان جلیلأ پس گلدي. اوْل حقداقې گۆررۆݩلر اطرافېݩ چهار طرفېنا یایرادې. <span class="verse-marker"></span><span class="verse-marker">۱۵</span>اوْل یهۉدي مردملريݩکنیسالارېندامردمه تعليم برمأنه باشلادې، همالر اوْنې اؤویوْرتېلار.<span class="verse-marker"></span></p>
<h3>ناصرادا مردم عيسانې رد ادیوْرلار</h3>
<h4>(متی ۱۳‏:۵۳‏-۵۸؛ مرقس ۶‏:۱‏-۶)</h4>
<p><span class="verse-marker">۱۶</span>بير گۆن عيسی اؤز کننه بوْلان اوْباسېنا، یعنی ناصره، گيتدي. اوْل سبت گۆني همیشاکي یانې کنیسأ بارېپ، مقدس یازغېلاردان اوْقيماق اۆچين یريننن تۉردې. <span class="verse-marker"></span><span class="verse-marker">۱۷</span>اوْݩا اِشعیا پیغمبريݩ کتابېنې برديلر. اوْل هم کتابې آچېپ، شۉ سؤزلريݩ یازېلان یريني تاپدې:<span class="verse-marker"></span></p>
<p class="q1"><span class="verse-marker">۱۸‏-۱۹</span>”اربابېݩ رۉحې اۆستيمدادير.</p>
<p class="q2">غریبلارا خوْش خبرې بيلديرمگيم اۆچين،</p>
<p class="q1">خۉدای مني سچيپ-سایلادې؛</p>
<p class="q2">اسيرلره ازادلېغې،</p>
<p class="q1">کؤرلره گؤزينيݩ آچېلجاقلېغېنې آیتمانا اوْل مني ايباردي.</p>
<p class="q2">ظلم آستېنداقېلارې ازادلېغا چېقارمانا،</p>
<p class="q2">اربابېݩ مرحمت یېلېنې آیتمانا مني ايباردي“.<span class="verse-marker"></span></p>
<p><span class="verse-marker">۲۰</span>اوْننان سوْݩ کتابې یاپېپ، اوْنې اېزېنا خدمتکأره بريپ اوْتۉردې. کنیساداقېلارېݩ بارې عيسا گؤزلایوْرتېلار. <span class="verse-marker"></span><span class="verse-marker">۲۱</span>عيسی اوْلارا: ”سيزيݩ اشيدان بۉ مقدس یازغېݩېز شۉ گۆن برجای بوْلدې“ ديیيپ، گۆررۆݩه باشلادې. <span class="verse-marker"></span><span class="verse-marker">۲۲</span>همالر عيسانې اؤويپ، اوْنېݩ آغزېننان چېقان عجایب سؤزلره حیران غالېپ: ”بۉ یۉسفېݩ اوْغلې دألمي؟“ ديیيپ سوْرادېلار. <span class="verse-marker"></span><span class="verse-marker">۲۳</span>عيسی اوْلارا: ”سيزيݩ ماݩا: ’ای، طبيب، اوْزال اؤزيݩه شفا بر!‘ ديیان نقلې آیتجاقلېغېݩېزې بيليپ دۉرېن. سيز: ’کَفَرناحۉمدا ادان ايشلريݩي اشيتديک. اوْلارې شۉ یرده، اؤز یۉرديݩده برجای ات‘ ديیارسيݩيز“ ديیدي. <span class="verse-marker"></span><span class="verse-marker">۲۴</span>اوْل ینه شۉرقم ديیدي: ”سيزه دوْغرۉسېنې آیدیوْرېن، هيچ بير پیغمبر اؤز یۉردينده قبۉل اديلمیوْر. <span class="verse-marker"></span><span class="verse-marker">۲۵</span>سيزه حقيقتې آیدیوْرېن: الیاسېݩ زمانېندا اۆچ یېل آلتې آیلاپ آسماننان یکاجه دامجا جالا داممان، همه یۉرده آپت آچلېق گلانده، اسرائیلدا کؤپ دۉل آیاللار بارتې. <span class="verse-marker"></span><span class="verse-marker">۲۶</span>اما الیاس اوْلارېݩ هيچ بيرينيݩ یانېنا ايباريلمأن، فقط صیدۉنداقې صَرَفَه شهرينده بوْلان بير بی‌گانه دۉل آیالېݩ یانېنا ايباريلدي. <span class="verse-marker"></span><span class="verse-marker">۲۷</span>شۉرقم هم، اِلیشع پیغمبريݩ زمانېندا اسرائیلدا پوْست کسللي کؤپ انسانلار بارتې. اما اِلیشع فقط سۉریالې بی‌گانه نَعمانېݩ یانېنا ايباريلدي و اوْننان باشغا هيچ کيم پأک بوْلمادې“. <span class="verse-marker"></span><span class="verse-marker">۲۸</span>بۉ سؤزلري اشيدانلرينده، کنیساداقېلارېݩ بارې قهر-غضبا مندي. <span class="verse-marker"></span><span class="verse-marker">۲۹</span>اوْلار آیاغا غالېپ، عيسانې اوْبادان قوْودېلار. ناصره اوْباسې دپاده یرلاشیوْرتې. اوْلار اوْنې شوْل دپأنيݩ چۆر باشېنا چېقارېپ، آشاق تاشلاجاق بوْلدېلار. <span class="verse-marker"></span><span class="verse-marker">۳۰</span>اما عيسی اوْلارېݩ آراسېننان اؤتيپ، اوْل یردن چېقېپ گيتدي.<span class="verse-marker"></span></p>
<h3>عيسی ارواح-جنې قوْویوْر</h3>
<p><span class="verse-marker">۳۱</span>اوْننان سوْݩ عيسی جلیلأنيݩ کَفَرناحۉم شهرينه گليپ، سبت گۆني مردمه تبليغ اتمأنه باشلادې. <span class="verse-marker"></span><span class="verse-marker">۳۲</span>مردم اوْنېݩ تبليغېنا حیران غالدې، سببي اوْل اختیارلېلېق بيلان گپلایوْرتې. <span class="verse-marker"></span><span class="verse-marker">۳۳</span>کنیسادا ارواح-جنلې بير آدم بارتې. اوْل باتلې سس بيلان غېغېرېپ: <span class="verse-marker"></span><span class="verse-marker">۳۴</span>”ای، ناصرالې عيسی! بيزيݩ بيلان نأمه ايشيݩ بار؟ بيزي یوْق اتمأنه گلديݩمي؟ من سنيݩ کيمليگيݩي بيلیوْرېن، سن خۉدایېݩ مقدسيسيݩ“ ديیيپ غېغېردې. <span class="verse-marker"></span><span class="verse-marker">۳۵</span>عيسی ارواح-جنې ملامتلاپ: ”ايسيم بوْل! بۉ آدمنان چېق!“ ديیيپ بۉیرېق بردي. شوْندا ارواح-جن اوْل آدمې همالريݩ اؤݩينده یره یېقدې، هيچ زیان یتيرمأن، اوْل آدمنان چېقدې. <span class="verse-marker"></span><span class="verse-marker">۳۶</span>همالر حیران غالېپ، بيري-بيرلرينه: ”بۉ نأهيلي سؤز؟ اوْل اختیار هم قدرت بيلان ارواح-جنلارا بۉیرېق بریوْر. اوْلار هم چېقېپ گيدیوْرلار“ ديیشديلر. <span class="verse-marker"></span><span class="verse-marker">۳۷</span>عيسی حقېنداقې خبر بۉ اطرافېݩ چهار طرفېنا یایرادې.<span class="verse-marker"></span></p>
<h3>عيسی کؤپ کسللره شفا بریوْر</h3>
<p><span class="verse-marker">۳۸</span>عيسیکنیسادان چېقېپ، شمعۉنېݩ اۆیينه باردې. شمعۉنېݩ غایېن-اناسيني غېزدېرېپ یاتيرتې. مۉݩا عيسادان کمک سوْرادېلار. <span class="verse-marker"></span><span class="verse-marker">۳۹</span>عيسی اوْنېݩ باشۉجېندا دۉرېپ، ايني غېزدېرما بۉیۉردې، اوْنېݩ ايني غېززېرماسې غوْیدې. اوْل آیال درراو یريننن تۉردې، اوْلارا عزت اتمأنه باشلادې. <span class="verse-marker"></span><span class="verse-marker">۴۰</span>گۆن باتاندا، انسانلار هر تۆرلي کسلليلري عيسانېݩ یانېنا گتيرديلر. عيسی هم اوْلارېݩ هر بيرينيݩ اۆستينه اليني غوْیېپ شفا بردي. <span class="verse-marker"></span><span class="verse-marker">۴۱</span>کؤپۆسيننن ارواح-جنلار: ”سن خۉدایېݩ اوْغلېسېݩ!“ ديیيپ غېغېرېشېپ چېقیوْرتې. اما عيسی اوْلارې ملامت اديپ، گپلامکلرينه اجازه برمیوْرتې، سببي اوْلار اوْنېݩ مسيحليگيني بيلیوْرتېلار.<span class="verse-marker"></span></p>
<p><span class="verse-marker">۴۲</span>ارتاسي گۆن داݩ آتاندا، عيسی اؤیدان چېقېپ، بير چؤل یره گيتدي. مردم هم اوْنېݩ گؤزلامأنه چېقدې. اوْلار عيسانې تاپانلارېندا، اوْنې اؤز یانلارېندا آلېپ غالمانا کوْشش ادیوْرتېلار. <span class="verse-marker"></span><span class="verse-marker">۴۳</span>عيسی اوْلارا: ”من خۉدایېݩ شالېغېنېݩخوْش خبرېنې بیلاکي شهرلرده آیتمالې، خۉد شوْنېݩ اۆچين هم ايباريلديم“ ديیدي. <span class="verse-marker"></span><span class="verse-marker">۴۴</span>شؤدیپ، عيسی یهۉدیانېݩکنیسالارېنداخوْش خبرېنې آیتماغېنې دوام اتديردي.<span class="verse-marker"></span></p>
<h2>۵-لنجي باب</h2>
<h3>عيسانېݩ بيرينجي شاگردلري</h3>
<h4>(متی ۴‏:۱۸‏-۲۲؛ مرقس ۱‏:۱۶‏-۲۰)</h4>
<p><span class="verse-marker">۱</span>بير گۆن عيسی جنیسارت دریانېݩ غېراسېندا تبليغ ادیوْرقا، مردم خۉدایېݩ سؤزيني ديݩلامک اۆچين، اوْنېݩ داشېنا اۆیشدي. <span class="verse-marker"></span><span class="verse-marker">۲</span>شوْندا عيسی دریانېݩ غېراسېندا دۉران ايکي غایېغې گؤردي. بالېقچېلار غایېقلاردان دۆشيپ، توْرلارېنې یۉوېپ دۉرتېلار. <span class="verse-marker"></span><span class="verse-marker">۳</span>عيسی غایېقلارېݩ بيرينه منيپ، غایېغېݩ ایاسي شمعۉننان غېرادان بیرآز اۉزاقلاشمانې خواهش اتدي. اوْننان سوْݩ عيسی غایېقدا اوْتۉران یريننن مردمه تبليغ اتمأنه باشلادې. <span class="verse-marker"></span><span class="verse-marker">۴</span>عيسی سؤزيني تۆکاداننن سوْݩ، شمعۉنا: ”دریانېݩ چۉݩݩۉر یرينه گيديݩ، بالېق تۉتماق اۆچين توْرلارېݩېزې سۉوا تاشلاݩ“ ديیدي. <span class="verse-marker"></span><span class="verse-marker">۵</span>شمعۉن اوْݩا: ”استاد! بۆتين گيجه زحمت چکيپ، هيچ زات تۉتېپ بيلماديک، اما سنيݩ سؤزيݩ خاطرېنا توْرلارې ینه تاشلایېن“ ديیدي. <span class="verse-marker"></span><span class="verse-marker">۶</span>مۉنې آیدېلېشې یانې ادانلرينده، اوْلار شۉرقم کؤپ بالېق تۉتدېلار، توْرلارې یېرتېلېپ باشلادې. <span class="verse-marker"></span><span class="verse-marker">۷</span>شوْݩا وره اوْلار بیلاکي غایېقداقې یوْلداشلارېنېݩ گليپ کمکلاشمکلري اۆچين، اللريني بۉلاپ اشارت اتديلر. اوْلار گليپ، ايکي غایېغې بالېقدان دوْلدېردېلار. غایېقلار تاسدان سۉوا باتېپتې. <span class="verse-marker"></span><span class="verse-marker">۸</span>شمعۉن پِطرُس مۉنې گؤرانده، عيسانېݩ آیاغېنا یېقېلېپ: ”ای، آقام! منيݩ یانېمنان گيت، من بير گنالې آدم!“ ديیدي. <span class="verse-marker"></span><span class="verse-marker">۹</span>تۉتان بالېقلارېنېݩ کؤپليگينه اوْنېݩ اؤزي و یانېنداقېلارېݩ هماسي حیران غالدې. <span class="verse-marker"></span><span class="verse-marker">۱۰</span>شمعۉنېݩ یوْلداشلارې یعقۉب بيلان یۉحنا آتلې زبادایيݩ اوْغۉللارې هم مۉݩا حیران غالدېلار. عيسی شمعۉنا: ”قوْرقما، سن مۉننان سوْݩ بالېق دراگينه انسانلارې تۉتارسېݩ“ ديیدي. <span class="verse-marker"></span><span class="verse-marker">۱۱</span>شۉنېݩ اۆچين، اوْلار غایېقلارېنې غېرا چېقارېپ، بار زادې تاشلاپ، عيسانېݩ اېزېنا دۆشديلر.<span class="verse-marker"></span></p>
<h3>عيسی پوْست کسلليني شفا بریوْر</h3>
<h4>(متی ۸‏:۱‏-۴؛ مرقس ۱‏:۴۰‏-۴۵)</h4>
<p><span class="verse-marker">۱۲</span>عيسی شهرلريݩ بيرينداکأ، بير پوْست کسللي بارتې. اوْل عيسانې گؤرانده، دېزېنا چؤکيپ، اوْݩا: ”ای، آقام! اگر ايسلاسأݩ، مني بۉ کسلدن شفا بريپ بيلارسيݩ“ ديیيپ یالباردې. <span class="verse-marker"></span><span class="verse-marker">۱۳</span>عيسی هم اليني اۉزادېپ، اوْݩا دگريپ: ”ايسلایوْرېن، پأک بوْل!“ ديیدي. پوْست کسللي شوْبادا شفا تاپدې. <span class="verse-marker"></span><span class="verse-marker">۱۴</span>سوْݩ عيسی اوْݩا: ”مۉنې هيچ کيمه آیتما. اما گيت، کاهنا اؤزيݩي گؤرکاز و پوْست کسليننن شفا تاپانلېغېݩې همالره ثابت ادار یانې، مۉسانېݩ بۉیران سدقاسېنې بر“ ديیيپ بۉیۉردې. <span class="verse-marker"></span><span class="verse-marker">۱۵</span>اما عيسی حقېنداقې خبرلار بارها یایرایوْرتې. عيسانې ديݩلامک و کسللرينه شفا تاپماق اۆچين، اوْنېݩ یانېنا کتته جمعیت جمعلانیوْرتې. <span class="verse-marker"></span><span class="verse-marker">۱۶</span>عيسی بوْلسا کؤپلانچ یکه اؤزي چؤل یرلره گيديپ، خۉدایا دعا ادیوْرتې.<span class="verse-marker"></span></p>
<h3>عيسی بير کسل اېسمازې شفا بریوْر</h3>
<h4>(متی ۹‏:۱‏-۸؛ مرقس ۲‏:۱‏-۱۲)</h4>
<p><span class="verse-marker">۱۷</span>بير گۆن عيسی مردمه تبليغ اديپ اوْتېرقا، جلیله ولایتېݩ همه اوْبالارېننان، یهۉدیه ولایتېدېراۉرشليم شهردن گلان فريسيلر بيلان تۉرات کتاب استادلارې شوْل یرداتيلر. عيسی اربابېݩ قدرتې آرقالې کسللره شفا بریوْرتې. <span class="verse-marker"></span><span class="verse-marker">۱۸</span>شوْل وقت بيرنأچه آدم بير اېسماز کسللي دۆشاگي بيلان گؤتاريپ گتيردي. اوْلار اوْنې عيسانېݩ یانېنا گتيرجک بوْلدېلار. <span class="verse-marker"></span><span class="verse-marker">۱۹</span>اما اۆیشان جمعیتدن یاݩا اوْنې ايچاري سالمانا یوْل تاپمادېلار، جایېݩ اۆستينه چېقېپ، بالارلارېنې سؤکيپ آچدېلار. اوْننان سوْݩ اېسماز کسلي دۆشاگي بيلان ساللاپ، عيسانېݩ اؤݩينه دۆشۆرديلر. <span class="verse-marker"></span><span class="verse-marker">۲۰</span>عيسی اوْلارېݩ ايمانېنې گؤريپ، اېسماز کسله: ”دوْست، سنيݩ گنالارېݩ اؤتيلدي“ ديیدي. <span class="verse-marker"></span><span class="verse-marker">۲۱</span>تۉرات استادلارې بيلان فريسيلر: ”خۉدایا ديل یتيریوْن بۉ آدم کيم؟ گنالارې یکه-تأک خۉدایدان باشغا کيم اؤتيپ بيلار؟“ ديیيپ، ايچي بيلان گپلاتمأنه باشلادېلار. <span class="verse-marker"></span><span class="verse-marker">۲۲</span>اما عيسی اوْلارېݩ نأمه فکر ادیوْنلېقلارېنې بيليپ، اوْلارا: ”نأمه اۆچين خیالېݩېزدا بؤیله فکرلر ادیوْرسېݩېز؟ <span class="verse-marker"></span><span class="verse-marker">۲۳</span>هایسېنې آیتماق آݩسات: ’گنالارېݩ اؤتيلدي‘ ديیمکمي یا: ’تۉر، یؤري‘ ديیمک؟ <span class="verse-marker"></span><span class="verse-marker">۲۴</span>اما سيز انسان اوْغلېنېݩ یر یۆزينده گنالارې اؤتمأنه اختیارېنېݩ بارلېغېنې بيليپ غوْیېݩ“ ديیدي. اوْننان سوْݩ اوْل اېسماز کسله: ”ساݩا ديییوْرېن، تۉر، دۆشاگيݩي آل، اۆیيݩه گيت“ ديیدي. <span class="verse-marker"></span><span class="verse-marker">۲۵</span>اوْل هم همأنيݩ گؤزينيݩ آلېندا درراو یريننن تۉردې و دۆشاگيني جمعلادي، خۉدایې شهرتلانديريپ، اۆیينه گيتدي. <span class="verse-marker"></span><span class="verse-marker">۲۶</span>همه انسانلار حیران غالېپ، خۉدایې شهرتلانديرديلر. اوْلارې قوْرقې غاپلاپ آلدې، اوْلار: ”بۉ گۆن شۉرقم بير گنگ زاتلار گؤرديک“ ديیشديلر.<span class="verse-marker"></span></p>
<h3>عيسی لاوي آتلې بير کيشيني چاغېریوْر</h3>
<h4>(متی ۹‏:۹‏-۱۳؛ مرقس ۲‏:۱۳‏-۱۷)</h4>
<p><span class="verse-marker">۲۷</span>شۉننان سوْݩ عيسی داشارې چېقاندا، مالیات جمعلأپ اوْتۉران لاوينې گؤريپ، اوْݩا: ”منيݩ اېزېما دۆش!“ ديیدي. <span class="verse-marker"></span><span class="verse-marker">۲۸</span>اوْل هم یريننن تۉرېپ، همه زادې تاشلاپ، اوْنېݩ اېزېنا دۆشدي. <span class="verse-marker"></span><span class="verse-marker">۲۹</span>لاوي اؤز اۆیينده عيسی اۆچين بير کتته مهماندارلېق بردي. ساچاغېݩ باشېندا اوْلار بيلان بير کأن مالیاتچېلار و باشغا کؤپ آدملار ايیيپ-ايچيپ اوْتېرتېلار. <span class="verse-marker"></span><span class="verse-marker">۳۰</span>فريسيلر بيلان اوْلارېݩ تۉرات کتاب استادلارې اوْنېݩ شاگردلرينه: ”نأمه اۆچين مالیاتچېلاردېر گناهکارلار بيلان بيله ايیيپ-ايچیوْرسېݩېز؟“ ديیيپ هۆݩۆرداشديلر. <span class="verse-marker"></span><span class="verse-marker">۳۱</span>عيسی اوْلارا: ”طبيب ساغلارا دأل، کسللره گراکدير. <span class="verse-marker"></span><span class="verse-marker">۳۲</span>من دوْغرۉلارې دأل، گناهکارلارې تۉبا اتمأنه چاغېرمانا گلديم“ ديیيپ جواب بردي.<span class="verse-marker"></span></p>
<h3>روْزه تۉتماق اۆچين سوْراغ</h3>
<h4>(متی ۹‏:۱۴‏-۱۷؛ مرقس ۲‏:۱۸‏-۲۲)</h4>
<p><span class="verse-marker">۳۳</span>اوْلار عيسی: ”یحیانېݩ شاگردلري کأپيلأ روْزه تۉتېپ، دعا-ديلاگ ادیوْرلار، فريسيلريݩ شاگردلري هم شۉرقم، اما سنيݩ شاگردلريݩ ايیيپ-ايچیوْرلار“ ديیديلر. <span class="verse-marker"></span><span class="verse-marker">۳۴</span>عيسی: ”طوْیدا گيیاو دوْستلارېنېݩ یانېنداقا، سيز اوْنېݩ مهمانلارېنا روْزه تۉتدېرېپ بيلارسيݩيزمي؟ <span class="verse-marker"></span><span class="verse-marker">۳۵</span>اما گيیاويݩ اوْلاردان آلېنجاق گۆنلري گلار، شوْندا اوْلار روْزه تۉتارلار“ ديیيپ جواب بردي.<span class="verse-marker"></span></p>
<p><span class="verse-marker">۳۶</span>عيسی اوْلارا شۉ مثالې آیدېپ بردي: ”هيچ کيم تازه کؤیناکدن یېرتېپ، کهنه کؤیناگه یاما سالماز. بوْلماسا، تازه کؤیناک هم یېرتېلار، تازه کؤیناکدن آلېننان یاما کهنه کؤیناگه یاراشماز. <span class="verse-marker"></span><span class="verse-marker">۳۷</span>هيچ کيم تازه شرابې کهنه مشيکلره غۉیماز. بوْلماسا تازه شراب مشيکلري بؤوسيپ، شراب یره دؤکيلار، مشيکلر زایالانار. <span class="verse-marker"></span><span class="verse-marker">۳۸</span>تازه شراب تازه مشيکلره غۉیېلمالېدېر.<span class="verse-marker"></span><span class="verse-marker">۳۹</span>هيچ کيم کهنه شرابې ايچاننن سوْݩ تازأني کۆیسامز. ’کهناسي یاغشې‘ ديیار“.<span class="verse-marker"></span></p>
<h2>۶-نجې باب</h2>
<h3>سبت گۆني اتمالي ايشلري عيسی گۆررۆݩ بریوْر</h3>
<h4>(متی ۱۲‏:۱‏-۱۴؛ مرقس ۲‏:۲۳‏–۳‏:۶)</h4>
<p><span class="verse-marker">۱</span>بير سبت گۆنيعيسی بۉغدایلېغېݩ آراسېننان اؤتيپ باریوْرتې. اوْنېݩ شاگردلري بۉغدای باشلارېنې یوْلېپ، آیالارېندا اوْوېپ ايییوْرتېلار. <span class="verse-marker"></span><span class="verse-marker">۲</span>فريسيلريݩ کأبيري اوْلاردان: ”نأمه اۆچين سبت گۆني غاداغان ايشي ادیوْرسېݩېز؟“ ديیيپ سوْرادې. <span class="verse-marker"></span><span class="verse-marker">۳</span>عيسی اوْلارا: ”داود بيلان یانېنداقېلار آچ غالانلارېندا، سيز داودېݩ نأمه ادانليگيني هيچ اوْقيمادېݩېزمې؟ <span class="verse-marker"></span><span class="verse-marker">۴</span>اوْل خۉدایېݩ اۆیينه گيريپ، هؤدۆر نانلارېنې آلېپ ايیدي، یانېنداقېلارا هم بردي. بۉ اوْلار اۆچين غاداغانتې، فقط کاهنلارا اجازه بريلانتي“ ديیدي. <span class="verse-marker"></span><span class="verse-marker">۵</span>عيسی اوْلارا ینه: ”انسان اوْغلې سبت گۆنينيݩ حکمدارېدېر“ ديیدي.<span class="verse-marker"></span></p>
<p><span class="verse-marker">۶</span>باشغا بير سبت گۆنيعيسیکنیسا بارېپ، مردمه تبليغ اتمأنه باشلادې. اوْل یرده ساغ الي شل بوْلان بير آدم بارتې. <span class="verse-marker"></span><span class="verse-marker">۷</span>تۉرات کتاب استادلارې بيلان فريسيلر عيسانې عیبلاماقچې بوْلدېلار. سبت گۆني کسله شفا برارميکأ ديیيپ، اوْنې پیلایوْرتېلار. <span class="verse-marker"></span><span class="verse-marker">۸</span>عيسی اوْلارېݩ فکرلريني بيليپ، الي شل آدما: ”یريݩنن تۉر، اوْرتا چېق!“ ديیدي. اوْل هم یريننن تۉرېپ، اوْرتادا دۉردې. <span class="verse-marker"></span><span class="verse-marker">۹</span>اوْننان سوْݩ عيسی اوْلاردان: ”سيزه بير سوْراغېم بار: ’قانۉن بوْیۉنچا سبت گۆني یاغشېلېق اتمک دوْغرۉمې یا یامانلېق؟ بيرينيݩ جانېنې خلاص اتمک دوْغرۉمې یا هلاک اتمک؟‘“ ديیيپ سوْرادې. <span class="verse-marker"></span><span class="verse-marker">۱۰</span>عيسی تؤواراگيندأکيلريݩ هماسينه گؤز گزديريپ چېقېپ، یاݩقې آدما: ”اليݩي اۉزات!“ ديیدي. اوْل هم اليني اۉزاتدې . شۉ بادا شفا تاپدې. <span class="verse-marker"></span><span class="verse-marker">۱۱</span>اوْلار بوْلسا قهر-غضبا منيپ، عيسانې نأمه اتماليليگي اۆچين اؤز آرالارېندا مصلحتلاشمانا باشلادېلار.<span class="verse-marker"></span></p>
<h3>عيسی اوْن ايکي شاگرديني سایلایوْر</h3>
<h4>(متی ۱۰‏:۱‏-۴؛ مرقس ۳‏:۱۳‏-۱۹)</h4>
<p><span class="verse-marker">۱۲</span>شوْل گۆنلرده عيسی دعا اتمک اۆچين داغا چېقدې و همه گيجأني خۉدایا دعا اديپ ارتيره چېقدې. <span class="verse-marker"></span><span class="verse-marker">۱۳</span>گۆن دوْغاندا، شاگردلريني یانېنا چاغېردې. اوْلاردان اوْن ايکي سانېسېنې سایلاپ، اوْلارې رسۉللېغا بللادي. اوْلار شۉلاردېر: <span class="verse-marker"></span><span class="verse-marker">۱۴‏-۱۶</span>شمعۉن (عيسی اوْݩا پِطرُس لقبېنې بردي)، اوْنېݩ دوْغانې آندرېس، یعقۉب، یۉحنا، فيليپ، بارتوْلوْمی، متی، توْماس، آلفیيݩ اوْغلې یعقۉب، واطانچې شمعۉن، یعقۉبېݩ اوْغلې یهۉدیه و عيسی خائنلېق ادان یهۉداس ايسقاريیوْت.<span class="verse-marker"></span></p>
<p><span class="verse-marker">۱۷</span>عيسی اؤزينيݩ اوْن ايکي شاگردي بيلان داغدان آشاق دۆشيپ، بير انداگان یرده دۉردې. اوْل یرده اوْنېݩ باشغا کأن شاگردلري اۆیشيپ، همه یهۉدیادان، اۉرشليمنن، صۉر بيلان صیدۉنېݩتؤواراکلريننن شۉنچا انسانلار گليپتي. <span class="verse-marker"></span><span class="verse-marker">۱۸</span>اوْلار عيسانې ديݩلامأنه و کسللرينه شفا تاپمانا گليپتيلر. ارواح-جنلاردان عذاب چکیوْنلار شفا تاپیوْرتېلار. <span class="verse-marker"></span><span class="verse-marker">۱۹</span>همه انسانلار عيسی ال دگيرجک بوْلېپ کوْشش ادیوْرتې، سببي اوْننان چېقیوْن گۆیچ اوْلارېݩ هماسينه شفا بریوْرتې.<span class="verse-marker"></span></p>
<h3>بختلېلار و بختسېزلار</h3>
<h4>(متی ۵‏:۱‏-۱۲)</h4>
<p><span class="verse-marker">۲۰</span>اوْننان سوْݩ عيسی شاگردلرينه گؤزلأپ، شۉرقم ديیدي:</p>
<p class="q1">”ای، غریبلار، سيز بختلېسېݩېز،</p>
<p class="q2">چۆنکي خۉدایېݩ شالېغې سيزيݩکيدير!<span class="verse-marker"></span></p>
<p class="q1"><span class="verse-marker">۲۱</span>ای، شۉ وقت آچلېق چکیوْنلار، سيز بختلېسېݩېز،</p>
<p class="q2">چۆنکي دوْیارسېݩېز.</p>
<p class="q1">شيپيلأ آغلایوْنلار، سيز بختلېسېݩېز،</p>
<p class="q2">چۆنکي شادلېقدان گۆلارسيݩيز.<span class="verse-marker"></span></p>
<p class="no-indent"><span class="verse-marker">۲۲</span>انسان اوْغلې سببلي باشغالار سيزي یک گؤريپ، آرالارېننان قوْوان وقتې، سيزه سؤگيپ، آدېݩېزې غارالان وقتې بختلېسېݩېز! <span class="verse-marker"></span><span class="verse-marker">۲۳</span>شوْل گۆن خوْش بوْلېݩ، بگانچدن بؤکالأݩ، سببي آسمانلاردا آلجاق سېلاغېݩېز کتتادير. اوْلارېݩ آتا-بابالارې پیغمبرلره شۉرقم اتديلر.<span class="verse-marker"></span></p>
<p><span class="verse-marker">۲۴</span>اما وای حالېݩېزا، ای، بایلار!</p>
<p class="q2">چۆنکي سيز درراو تسليݩيزي آلانسېݩېز.<span class="verse-marker"></span></p>
<p class="q1"><span class="verse-marker">۲۵</span>وای حالېݩېزا، ای، شۉ وقت دوْقلار!</p>
<p class="q2">چۆنکي سيز آچلېق چکارسيݩيز.</p>
<p class="q1">وای حالېݩېزا، ای، شۉ وقت گۆلیوْنلار!</p>
<p class="q2">چۆنکي سيز یاس تۉتېپ آغلارسېݩېز.<span class="verse-marker"></span></p>
<p class="q1"><span class="verse-marker">۲۶</span>همه انسانلار سيزي اؤوان محلې، وای حالېݩېزا!</p>
<p class="q2">چۆنکي آتا-بابالارې یالان پیغمبرلره شۉرقم اتديلر.<span class="verse-marker"></span></p>
<h3>دشمانلارېݩېزې یاغشې گؤريݩ</h3>
<h4>(متی ۵‏:۳۸‏-۴۸؛ ۷‏:۱۲ا)</h4>
<p><span class="verse-marker">۲۷</span>اما، ای، مني ديݩلایوْنلار، سيزه شۉرقم ديییوْرېن: دشمنلارېݩېزې یاغشې گؤريݩ، اؤزيݩيزي یک گؤریوْنلارا یاغشېلېق اديݩ. <span class="verse-marker"></span><span class="verse-marker">۲۸</span>اؤزيݩيزه غارغایوْنلار اۆچين یاغشېلېق ديلأݩ، اؤزيݩيزي غېنایوْنلارا اۆچين خۉدایا دعا-ديلاگ اديݩ. <span class="verse-marker"></span><span class="verse-marker">۲۹</span>بير چکأݩه اۉرانا بیلاکي چکأݩي تۉت. دوْنېݩې آلانا کؤیناگيݩي هم غایغېرما. <span class="verse-marker"></span><span class="verse-marker">۳۰</span>سننن ديلأنه بر، اؤزيݩنن بير زات آلېنسا اېزېنا سوْراما. <span class="verse-marker"></span><span class="verse-marker">۳۱</span>انسانلارېݩ اؤزيݩيزه نأمه اتمگيني حالایوْن بوْلساݩېز، سيز اوْلارا شۉرقم اديݩ. <span class="verse-marker"></span><span class="verse-marker">۳۲</span>سيز اؤزيݩيزي یاغشې گؤریوْنلارې یاغشې گؤریوْن بوْلساݩېز، مۉنېݩ بيلان نأمه حرمت غازانیوْرسېݩېز؟ گناهکارلار اؤزلريني یاغشې گؤریوْنلارې یاغشې گؤریوْرلار. <span class="verse-marker"></span><span class="verse-marker">۳۳</span>سيز اؤزيݩيزه یاغشېلېق ادیوْنلارا یاغشېلېق ادیوْن بوْلساݩېز، مۉنېݩ بيلان نأمه حرمت غازانیوْرسېݩېز؟ گناهکارلار شۉرقم ادیوْندېرلار. <span class="verse-marker"></span><span class="verse-marker">۳۴</span>اېزېنا آلماق اميدې بيلان قرض بریوْن بوْلساݩېز، مۉنېݩ بيلان نأمه حرمتا مناسبسېݩېز؟ گناهکارلار دوْلې اېزېنا آلماق نيتي بيلان گناهکارلارا قرض بریوْندېرلار. <span class="verse-marker"></span><span class="verse-marker">۳۵</span>دشمنلارېݩېزې یاغشې گؤريݩ، یاغشېلېق اديݩ، بران زادېݩېز اېزېنا آلماسېز قرض بريݩ. شوْندا سيزيݩ سېلاغېݩېز کتته بوْلېپ، خۉدایېݩ اوْغۉللارې بوْلارسېݩېز، سببي اوْل قدرېنې بيلمزلره، یامانلارا هم مهرباندېر. <span class="verse-marker"></span><span class="verse-marker">۳۶</span>آسمانداقې آتاݩېزېݩ رحملي بوْلېشې یانې، سيز هم رحملي بوْلېݩ.<span class="verse-marker"></span></p>
<h3>باشغالارې ملامت اتمک حقېندا</h3>
<h4>(متی ۷‏:۱‏-۵)</h4>
<p><span class="verse-marker">۳۷</span>باشغالارې ملامت اتسأݩيز، شوْندا سيز هم ملامت بوْلارسېݩېز. هيچ کيمي گناهکارلاماݩ، شوْندا سيز هم گناهکار بوْلارسېݩېز. باغېشلاݩ، سيز هم خۉدای طرفدان باغېشلانارسېݩېز. <span class="verse-marker"></span><span class="verse-marker">۳۸</span>بريݩ، سيزه بريلار. بران قابېݩېزدا دوْلدېرېلېپ، پۆراپۆر اديليپ، غۉجاغېݩېزې بران اؤلچاگيݩيز بيلان دوْلدېرېلېپ بريلار. هایسې اؤلچاگ بيلان اؤلچاسأݩيز، سيزه شوْل اؤلچاگ بيلان اؤلچالار“.<span class="verse-marker"></span></p>
<p><span class="verse-marker">۳۹</span>عيسی اوْلارا بير مثال هم آیدېپ بردي: ”کؤر کؤري ايديپ بيلارمي؟ ايکيسي هم چۉقۉرا غاچمازمې؟! <span class="verse-marker"></span><span class="verse-marker">۴۰</span>شاگرد اؤز معلميننن یوْقارې دألدير، اما اوْقۉنې تۆکاداننن سوْݩ، هر شاگرد اؤز معلمي یانې بوْلار. <span class="verse-marker"></span><span class="verse-marker">۴۱</span>نأمه اۆچين سن دوْغانېݩېݩ گؤزيندأکي سامانېݩ بؤلاگيني گؤریوْرسېݩ، اؤز گؤزيݩدأکي بالارې گؤرمیوْرسېݩ؟ <span class="verse-marker"></span><span class="verse-marker">۴۲</span>نأديپ سن اؤز گؤزيݩدأکي بالارې گؤرمأن، دوْغانېݩا: ’دوْغان! گل، گؤزيݩدأکي سامانېݩ بؤلاگيني چېقارایېن‘ ديیجک؟ ای، ايکيیۆزلي، اوْزال اؤز گؤزيݩدأکي بالارې چېقار، شوْندا دوْغانېݩېݩ گؤزيندأکي سامانېݩ بؤلاگيني چېقارماق اۆچين یاغشې گؤرارسيݩ“.<span class="verse-marker"></span></p>
<h3>درخت و اوْنېݩ میواسي</h3>
<h4>(متی ۷‏:۱۶‏-۲۰‏،۲۴‏-۲۷؛ ۱۲‏:۳۳‏-۳۵)</h4>
<p><span class="verse-marker">۴۳</span>”یاغشې درختېݩ یامان میوه برمیوْنې یانې، یامان درخت یاغشې میوه برمز. <span class="verse-marker"></span><span class="verse-marker">۴۴</span>درخت اؤز میواسيننن تانيلیوْندېر. سببي یانداقدان انجير، تيکانلي درختدان اۆزۆم آلېنیوْن دألدير. <span class="verse-marker"></span><span class="verse-marker">۴۵</span>یاغشې انسان یۆراگينيݩ یاغشېلېق خزیناسېننان یاغشېلېق چېقاریوْندېر، یامان انسان یۆراگينيݩ یامانلېق خزیناسېننان یامانلېق چېقاریوْندېر. انسانېݩ ديلي یۆراگيننن چېقیوْنې گپلایوْندېر. <span class="verse-marker"></span><span class="verse-marker">۴۶</span>نأمه اۆچين ماݩا: ’یا ارباب! یا ارباب!‘ ديیيپ، آیدانلارېمې اتمیوْرسېݩېز؟ <span class="verse-marker"></span><span class="verse-marker">۴۷</span>منيݩ یانېما گليپ، سؤزلريمي اشيديپ، اوْلارې برجای ادیوْن انسانېݩ کيمه مݩزایوْنلېغېنې سيزه آیدایېن: <span class="verse-marker"></span><span class="verse-marker">۴۸</span>اوْل اۆی سالماق اۆچين یري چۉݩݩۉر غازېپ، اوْنېݩ دۆیبيني داشېݩ اۆستينده غوْرشان انسانا مݩزایوْر. سيل گلانده، دریا جوْشېپ، بۉ اۆیه اۉرېلسا، اوْنې سارسدېرېپ بيلمز، سببي اوْل برک سالېنېپتې. <span class="verse-marker"></span><span class="verse-marker">۴۹</span>اما منيݩ سؤزلريمي اشيديپ، برجای اتماديک کيشي چأگأنيݩ اۆستينده اۆی غوْرشان انسان یانېدېر. دریا جوْشېپ، اوْل اۆیه اۉران بادېنا، اۆی یېقېلار. اوْنېݩ یېقېلېشې قوْرقۉنچ بوْلار“.<span class="verse-marker"></span></p>
<h2>۷-لنجي باب</h2>
<h3>صاحب منصبيݩ ايمانې</h3>
<h4>(متی ۸‏:۵‏-۱۳)</h4>
<p><span class="verse-marker">۱</span>عيسی اؤزيني ديݩلایوْن مردمه بۉ سؤزلريݩ هماسيني آیدېپ بوْلاننان سوْݩ، کَفَرناحۉم شهرينه گيتدي. <span class="verse-marker"></span><span class="verse-marker">۲</span>بۉ یرده بير صاحب منصبيݩ یاغشې گؤریوْن خدمتکأري کسللأپ، اؤلماسينه غۉلای یاتيرتې. <span class="verse-marker"></span><span class="verse-marker">۳</span>صاحب منصب عيسی حقېندا اشيدانده، اؤز خدمتکأرينه شفا برمگيني سوْراپ، اوْنېݩ یانېنا بيرنأچه یاخۉدېیاشۉلۉلارېنې ايباردي. <span class="verse-marker"></span><span class="verse-marker">۴‏-۵</span>اوْلار عيسانېݩ یانېنا گليپ، اوْݩا یۆراکدن یالبارېپ: ”بۉ آدم سنيݩ کمک اتمگيݩه مناسب، سببي اوْل بيزيݩ مردميميزي یاغشې گؤریوْر، حتّیٰ بيزه کنیسه هم غۉرشامانا کمک اتدي“ ديیديلر. <span class="verse-marker"></span><span class="verse-marker">۶</span>شۉنېݩ اۆچين، عيسی اوْلار بيلان گيتدي.</p>
<p>اوْلار صاحب منصبيݩ اۆیينه غوْلایلاشانلارېندا، صاحب منصب دوْستلارېننان اوْݩا شۉرقم خبر ايباردي: ”استاد، آزارا زحمته غالما، سببي سنيݩ اۆیيمه گلمگيݩه من مناسب دأل. <span class="verse-marker"></span><span class="verse-marker">۷</span>شوْنېݩ اۆچين هم من اؤزيمي سنيݩ یانېݩا بارمانا مناسب بيلماديم. فقط بيرنأچه سؤز آیتساݩ بس، منيݩ خدمتکأريم شفا تاپار. <span class="verse-marker"></span><span class="verse-marker">۸</span>من هم بۉیرېق آستېنداقې آدمدېرېن، اختیارېمدا عسکرلريم بار. بيريسينه ’گيت‘ ديیسام گيدیوْر، باشغاسېنا ’گل‘ ديیسام گلیوْر. خدمتکأريمه ’شۉنې ات!‘ ديیسام ادیوْر“.<span class="verse-marker"></span></p>
<p><span class="verse-marker">۹</span>عيسی بۉ سؤزلري اشيديپ، صاحب منصبه حیران غالدې. اوْل اېزېنا دۆشيپ گلیوْن مردمه طرف اؤوريليپ: ”سيزه شۉنې آیدایېن: من حتّیٰ اسرائیلدا شۉرقم کتته ايمانلې انسان گؤرماديم“ ديیدي. <span class="verse-marker"></span><span class="verse-marker">۱۰</span>اوْننان سوْݩ ايباريلان آدملار اېزېنا اؤوريليپ بارانلارېندا، خدمتکأر شفا تاپان اکان.<span class="verse-marker"></span></p>
<h3>عيسی دۉل آیالېݩ اؤلان اوْغلېنې ديرالدیوْر</h3>
<p><span class="verse-marker">۱۱</span>مۉننان بیر آزراق محلدان سوْݩ عيسی ناین ديیان اوْبا گيتدي. شاگردلري بيلان کتته جمعیت هم اوْنېݩ اېزېنا دۆشيپ گيتدي. <span class="verse-marker"></span><span class="verse-marker">۱۲</span>عيسی اوْبا دروازاسينه غوْلایلان وقتې بير دۉل آیالېݩ یکه اوْغلېنې جایلامانا قبرستانا آلېپ باریوْن اکانلر. اوْبادان گلان کتته جمعیت هم بۉ آیالېݩ یانېنداتې. <span class="verse-marker"></span><span class="verse-marker">۱۳</span>ارباب عيسی بۉ آیالې گؤريپ، اوْݩا یۆراگي کۆیدي. اوْل آیالا: ”آغلاما!“ ديیدي.<span class="verse-marker"></span></p>
<p><span class="verse-marker">۱۴</span>اوْننان سوْݩ عيسی بارېپ، تابېدا اليني دگيردي، اوْنې گؤتاريپ باریوْنلار دۉردېلار. عيسی: ”ای، یاش یيگيت، ساݩا ديییوْرېن، تۉر!“ ديیدي. <span class="verse-marker"></span><span class="verse-marker">۱۵</span>شوْندا اؤلان یاش یيگيت تۉرېپ، گپلامأنه باشلادې. عيسی اوْنې اناسينه غایتارېپ بردي. <span class="verse-marker"></span><span class="verse-marker">۱۶</span>همالري قوْرقې باسدې. اوْلار: ”آرامېزا کتته بير پیغمبر گلدي!“، ”خۉدای اؤز مردمينه نظر سالدې“ ديیيپ، خۉدایې شهرتلأنديرتيلر. <span class="verse-marker"></span><span class="verse-marker">۱۷</span>عيسی باراداقې بۉ خبر همه یهۉدیأ و داش-تؤواراکدأکي اطرافلارا یایرادې.<span class="verse-marker"></span></p>
<h3>عيسی بيلان یحیی چۆمديريجي</h3>
<h4>(متی ۱۱‏:۲‏-۱۹)</h4>
<p><span class="verse-marker">۱۸‏-۱۹</span>یحیانېݩ شاگردلري بۉ واقعلارېݩ بارېنې اوْݩا گۆررۆݩ برديلر. یحیی اوْلاردان ايکيسيني یانېنا چاغېرېپ: ”گلمالي شوْل سنمي یا بيز باشغا بيرينه غاراشمالېمې؟“ ديیيپ، ارباب عيسادان سوْراماق اۆچين اوْلارې ايباردي. <span class="verse-marker"></span><span class="verse-marker">۲۰</span>اوْلار عيسانېݩ یانېنا گليپ: ”بيزي یحیی چۆمديريجي ايباردي. اوْل سننن: ’شوْل گلمالي سنمي یا بيز باشغا بيرينه غاراشمالېمې؟‘ ديیيپ سوْرایوْر“ ديیديلر.<span class="verse-marker"></span></p>
<p><span class="verse-marker">۲۱</span>شوْل وقتلار عيسی کؤپ کسللري، یامان رۉح ایالأنلري شفا بريپتي، کأن کؤرلريݩ گؤزلريني آچېپتې. <span class="verse-marker"></span><span class="verse-marker">۲۲</span>شوْنېݩ اۆچين، عيسی خبرچېلارا: ”بارېݩ، گؤريپ-اشيدانلريݩيزي یحیی خبر بريݩ. کؤرلر گؤریوْر، آغساقلار یؤريیوْر، پوْست کسلليلر شفا تاپیوْر، کرلر اشيدیوْر، اؤلۆلر ديرالیوْر، غریبلارا خوْش خبرتبليغ اديلیوْر. <span class="verse-marker"></span><span class="verse-marker">۲۳</span>مننن یۆز اؤرمیوْن انسان بختلېدېر!“ ديیيپ جواب بردي.<span class="verse-marker"></span></p>
<p><span class="verse-marker">۲۴</span>یحیانېݩ نمایندالارې گيداننن سوْݩ، عيسی جمعیته یحیی اۆچين گۆررۆݩ برمأنه باشلادې: ”چؤله نأمه گؤرمأنه گيتديݩيز؟ شمالا غېمېلدایوْن یېلغېنېمې؟ <span class="verse-marker"></span><span class="verse-marker">۲۵</span>نأمه گؤرمأنه گيتديݩيز؟ نفيس کؤیناکلر گیان آدمېمې؟ اما قیمتبهالې کؤیناکلره بسلانيپ، شادې-خرملېقدا یاشایوْنلار شاه کؤشکلريندادير. <span class="verse-marker"></span><span class="verse-marker">۲۶</span>سيز نأمه گؤرمأنه گيتديݩيز؟ بير پیغمبريمي؟ هاوا، من سيزه شۉنې آیدیوْرېن، اوْل گؤران کيشيݩيز حتّیٰ پیغمبردن هم سۆشيکدير. <span class="verse-marker"></span><span class="verse-marker">۲۷</span>’اؤݩيݩنن یوْل تیارلار یانې، مانا، من اؤز وکيليمي ايباریوْرېن‘ ديیيپ یازېلان سؤزلر هم شۉ اۆچيندير. <span class="verse-marker"></span><span class="verse-marker">۲۸</span>سيزه شۉنې آیدیوْرېن، آیالدان دنیا گلانلريݩ آراسېندا یحیادان کتتاسي یوْقدېر، اما خۉدایېݩ شالېغېندا ايݩ کيچيسي هم اوْننان کتتادير“. <span class="verse-marker"></span><span class="verse-marker">۲۹</span>همه مردم، حتّیٰ مالیاتچلار هم یحیانېݩ سؤزلريني اشيديپ، یحیی طرفېننان سۉوا چۆمديريلمک بيلان خۉدایېݩ یوْلېنېݩ دوْغرۉلېغېنې تصدیقلادېلار. <span class="verse-marker"></span><span class="verse-marker">۳۰</span>اما فريسيلرديرتۉرات کتاب استادلارې یحیی طرفېننان سۉوا چۆمديريلمکدن یۆز اؤرمک بيلان خۉدایېݩ اؤزلري اۆچين نيتلأن مقصدېننان یۆز اؤوۆرديلر. <span class="verse-marker"></span><span class="verse-marker">۳۱</span>عيسی سؤزيني دوام اتديردي: ”من بۉ نسلي کيمه مݩزادایين؟ اوْلار کيمه مݩزایوْر؟ <span class="verse-marker"></span><span class="verse-marker">۳۲</span>اوْلار بازاردا اوْتۉرېپ، بيري-بيريلرينه: ’سيزه تۆیدۆک چالدېق، اوْینامادېݩېز؛ یاس تۉتدېق، آغلامادېݩېز‘ ديیيپ غېغېریوْن چاغالارا مݩزایوْرلار. <span class="verse-marker"></span><span class="verse-marker">۳۳</span>مانا، یحیی چۆمديريجي گلدي، اوْل نان ايیان یوْق-هم، شراب ايچان یوْق. سيز بوْلسا اوْݩا ’جنلې‘ ديییوْرسېݩېز. <span class="verse-marker"></span><span class="verse-marker">۳۴</span>انسان اوْغلې گلدي، اوْل ايییوْر-هم، ايچیوْر-هم، سيز اوْݩا: ’مانا، بۉ خوْرانا، شراب ايچیوْنا گؤزلأݩ! اوْل مالیاتچېلار و گناهکارلار بيلان دوْست بوْلدې!‘ ديییوْرسېݩېز. <span class="verse-marker"></span><span class="verse-marker">۳۵</span>اما دانالېغېݩ حقلېغې اوْنېݩ فرزندلرينيݩ هماسي طرفېننان تصدیقلانار“.<span class="verse-marker"></span></p>
<h3>گنالې آیال عيساݩ آیاغېنا یاغ چالیوْر</h3>
<p><span class="verse-marker">۳۶</span>بير گۆن فريسيلردن بيري عيسانې داماغا چاغېردې. اوْل هم فريسينيݩ اۆیينه بارېپ، ساچاق باشېندا اوْتۉردې. <span class="verse-marker"></span><span class="verse-marker">۳۷</span>شوْل شهرده گناهکار بير آیال بارتې. اوْل آیال عيسانېݩ فريسينيݩ اۆیينده مهمانلېغېنې بيليپ، شۆیشه غاپدا خوْشبوْی اېسلې یاغ گتيردي. <span class="verse-marker"></span><span class="verse-marker">۳۸</span>آیال عيسانېݩ اؤݩينده دېزېنا چؤکيپ آغلاپ، گؤزیاشلارې بيلان اوْنېݩ آیاقلارېنې یۉومانا باشلادې. سوْݩ آیاقلارېنې ساچې بيلان سيريپ اوْقشادې و خوْشبوْی اېسلې یاغ چالدې. <span class="verse-marker"></span><span class="verse-marker">۳۹</span>عيسانې چاغېران فريسي مۉنې گؤريپ: ”اگر بۉ آدم پیغمبر بوْلیوْن بوْلسا، اؤزيني اللایوْن آیالېݩ کيمليگيني، نأهيليليگيني بيلارتي. بۉ آیال گناهکار“ ديیيپ، ايچي بيلان گپلاشیوْرتې. <span class="verse-marker"></span><span class="verse-marker">۴۰</span>مۉنېݩ اۆچين عيسی اوْݩا: ”شمعۉن، منيݩ ساݩا آیتمالې زادېم بار“ ديیدي. اوْل هم: ”آیدېبر، استاد“ ديیدي. <span class="verse-marker"></span><span class="verse-marker">۴۱</span>”بير آدم ايکي آدما قرض پۉل بريپدير: بيرينه – بأش یۆز کۆمۆش تݩݩه، بیلاکيسينه – اللي کۆمۆش تݩݩه. <span class="verse-marker"></span><span class="verse-marker">۴۲</span>برگيسيني برمأنه هيچ پۉللارېنېݩ یوْقلېغې اۆچين، اوْل بۉلارېݩ ايکيسينيݩ هم برگيسيني اؤتيپدير. مۉنېݩ اۆچين اوْلارېݩ هایسېسې اوْنې حاص کؤپ یاغشې گؤرار؟“ <span class="verse-marker"></span><span class="verse-marker">۴۳</span>شمعۉن: ”منيݩ فکريمچه، برگيسي کؤپ اؤتيلان آدم“ ديیيپ جواب بردي. عيسی: ”دوْغرې فکر اتديݩ“ ديیدي.<span class="verse-marker"></span></p>
<p><span class="verse-marker">۴۴</span>اوْننان سوْݩ عيسی آیالا طرف اؤوريليپ، شمعۉنا شۉرقم ديیدي: ”بۉ آیالې گؤریوْرمېسېݩ؟ من سنيݩ اۆیيݩه گلديم، سن بوْلسا آیاقلارېمې یۉومانا سۉو برماديݩ، اما بۉ آیال آیاقلارېمې گؤزیاشې بيلان یۉوېپ، ساچې بيلان سيردي. <span class="verse-marker"></span><span class="verse-marker">۴۵</span>سن مني اوْقشامادېݩ، اما بۉ آیال من اۆیه گيرانيمنن بأري آیاقلارېمې اوْقشاپ اوْتېر. <span class="verse-marker"></span><span class="verse-marker">۴۶</span>سن کلأمه یاغ چالمادېݩ، اما بۉ آیال آیاقلارېما خوْشبوْی اېسلې یاغ چالدې. <span class="verse-marker"></span><span class="verse-marker">۴۷</span>شوْنېݩ اۆچين هم من ساݩا آیدیوْرېن: بۉ آیالېݩ کؤپ گنالارې باغېشلاناندېر. چۆنکي اوْنېݩ ماݩا سؤیگۆسي کؤپدير. گنالارې آز باغېشلانانلارېݩ بوْلسا سؤیگۆسي آزدېر“. <span class="verse-marker"></span><span class="verse-marker">۴۸</span>اوْننان سوْݩ عيسی اوْل آیالا: ”سنيݩ گنالارېݩ اؤتيلدي“ ديیدي. <span class="verse-marker"></span><span class="verse-marker">۴۹</span>عيسی بيلان بير ساچاقدا اوْتۉرانلار اؤز آرالارېندا: ”گنالارې باغېشلایوْن بۉ کيمکأ؟“ ديیشمأنه باشلادېلار. <span class="verse-marker"></span><span class="verse-marker">۵۰</span>عيسی بوْلسا آیالا: ”سني ايمانېݩ خلاص اتدي، آرقایېن گيديبار“ ديیدي.<span class="verse-marker"></span></p>
<h2>۸-لنجي باب</h2>
<h3>بوْغدای تخم مثالې</h3>
<h4>(متی ۱۳‏:۱‏-۲۳؛ مرقس ۴‏:۱‏-۲۰)</h4>
<p><span class="verse-marker">۱</span>سوْݩ عيسی شهرلري و اوْبالارې آیلانېپ، خۉدایېݩ شالېغې باراداقې خوْش خبرېتبليغ اتمأنه باشلادې. اوْن ايکي شاگردي هم اوْنېݩ یانېنداتې. <span class="verse-marker"></span><span class="verse-marker">۲‏-۳</span>شۉرقم هم، یامان رۉحلاردان و کسللردن خلاص بوْلان بيرنأچه آیاللار، ايچيننن یتدي ارواح-جن چېقان ماغدالالې مریم هم هیرۉدیسېݩ بایلېغېنې مسئولې خۉزانېݩ آیالې یوْواننا، سۉزاننا، باشغا بيرآزراق آیاللار عيسانېݩ یانېنداتې. بۉ آیاللار اؤز پۉللارې بيلان اوْلارا کمک ادیوْرتېلار.<span class="verse-marker"></span></p>
<p><span class="verse-marker">۴</span>کتته بير جمعیت اۆیشيپ، همه شهرلردن انسانلار عيسانېݩ یانېنا گلدي. شوْندا عيسی اوْلارا شۉ مثالې گۆررۆݩ بردي: <span class="verse-marker"></span><span class="verse-marker">۵</span>”بير دهقان بوْغدای اکمأنه چېقیوْر. اکيپ یؤرکأ، تخملارېݩ بيرنأچاسي یوْلېݩ اۆستينه دۆشيپ، آیاق آستېندا دپالانیوْر و غۉشلار گليپ، اوْنې ايییوْرلار. <span class="verse-marker"></span><span class="verse-marker">۶</span>بيرنأچه تخم داشلې یره دۆشیوْر. اوْلار گؤگاران بادېنا سۉوسېزلېقدان غۉريپ گيدیوْرلار. <span class="verse-marker"></span><span class="verse-marker">۷</span>بيرنأچاسي تيکاناکليگيݩ آراسېنا دۆشیوْر. تخم بيلان گؤگاران تيکانلر اوْلارې باسیوْر. <span class="verse-marker"></span><span class="verse-marker">۸</span>بيرنأچاسي یاغشې توْپرا دۆشیوْر. اوْلار گؤگاريپ چېقېپ، هر بيري یۆز برابر حاصل بریوْر“. بۉلارې گۆررۆݩ براننن سوْݩ، عيسی: ”اشيتمأنه غۉلاغې بار انسان اشيتسين!“ ديیيپ غېغېردې. <span class="verse-marker"></span><span class="verse-marker">۹</span>شاگردلري اوْننان: ”بۉ مثالېݩ معناسې نأمه؟“ ديیيپ سوْرادېلار. <span class="verse-marker"></span><span class="verse-marker">۱۰</span>اوْل شۉرقم ديیدي: ”خۉدایېݩ شالېغېنېݩ سرلارېنا دۆشيناريݩيز یاناق سيزه بريلدي، اما باشغالار ’غاراپ گؤرماسينلر، اشيديپ دۆشينماسينلر‘ ديیيپ، اوْلارا مثاللار آرقالې آیدېلیوْر. <span class="verse-marker"></span><span class="verse-marker">۱۱</span>مثالېݩ معناسې شۉرقم: تخم خۉدایېݩ سؤزيدير. <span class="verse-marker"></span><span class="verse-marker">۱۲</span>یوْلېݩ اۆستينه دۆشان بوْغدایلار سؤزي اشيدیوْن انسانلاردېر. اما شیطان گليپ، ايمان گتيرماسينلر، خلاص بوْلماسېنلار ديیيپ، اوْلارېݩ یۆراگيننن سؤزي سوْغرېپ آلیوْر. <span class="verse-marker"></span><span class="verse-marker">۱۳</span>داشلې یره دۆشانلر بوْلسا سؤزي اشيدانلرينده، بگانيپ قبۉل ادیوْن انسانلاردېر. اما اوْلاردا دامار یوْقدېر. اوْلار آز وقت ايمانلې بوْلېپ، سېناق وقتې ايماننان دأنیوْرلار. <span class="verse-marker"></span><span class="verse-marker">۱۴</span>تيکاناکليگيݩ آراسېنا دۆشانلر بوْلسا سؤزي اشيدیوْنلاردېر، اما دنیانېݩ غایغې-غملارې بيلان، بایلېقلارې، کيفي اوْلارې بارها بوْغیوْر، اوْلار حاصل برمیوْرلار. <span class="verse-marker"></span><span class="verse-marker">۱۵</span>یاغشې توْپرېنا دۆشانلر بوْلسا، سؤزي اشيديپ، اوْنې یاغشې هم پأک یۆراکده ساقلایوْنلاردېر. اوْلار صبرلېق بيلان میوه بریوْندېرلار.<span class="verse-marker"></span></p>
<h3>چېرا مثالې</h3>
<h4>(مرقس ۴‏:۲۱‏-۲۵)</h4>
<p><span class="verse-marker">۱۶</span>هيچ کيم چېرانې یاقېپ، اوْنېݩ اۆستيني غاپ بيلان بؤرایوْن دألدير یا اوْنې چارپایانېݩ آشاغېندا غوْییوْن دألدير. ايچاري گيرانلر اېشېغې گؤرار یانې، اوْنې چېرا پایانېݩ اۆستينده غوْییوْندېر. <span class="verse-marker"></span><span class="verse-marker">۱۷</span>البته، اۆستي آچېلماجاق گيزلين زات، بيلينماجک، معلۉم بوْلماجاق گيزلين زات یوْقدېر. <span class="verse-marker"></span><span class="verse-marker">۱۸</span>شوْنېݩ اۆچين هم نأهيلي ديݩلایوْنلېغېݩېزا اۆنس بريݩ. کيمده بار بوْلسا، اوْݩا ینه بريلار، اما کيمده یوْق بوْلسا، اؤزينيݩکي حساب ادیوْن زادې هم اليننن آلېنار“.<span class="verse-marker"></span></p>
<h3>عيسانېݩ اناسي و اينيلاري</h3>
<h4>(متی ۱۲‏:۴۶‏-۵۰؛ مرقس ۳‏:۳۱‏-۳۵)</h4>
<p><span class="verse-marker">۱۹</span>عيسانېݩ اناسي بيلان اينيلري اوْنې گؤرمأنه گلديلر، اما اۆیشان جمعیتدن یاݩا اوْنېݩ یانېنا گيريپ بيلماديلر. <span class="verse-marker"></span><span class="verse-marker">۲۰</span>اوْݩا: ”اناݩ بيلان دوْغانلارېݩ سني گؤرمک اۆچين داشاردا غاراشېپ دۉرلار“ ديیيپ خبر برديلر. <span class="verse-marker"></span><span class="verse-marker">۲۱</span>اما عيسی: ”منيݩ انام، دوْغانلارېم – خۉدایېݩ سؤزيني ديݩلأپ، اوْنې برجای ادیوْنلاردېر“ ديیيپ جواب بردي.<span class="verse-marker"></span></p>
<h3>عيسی طۉفانې یاتېریوْر</h3>
<h4>(متی ۸‏:۲۳‏-۲۷؛ مرقس ۴‏:۳۵‏-۴۱)</h4>
<p><span class="verse-marker">۲۲</span>بير گۆن عيسی شاگردلري بيلان بير غایېغا منيپ، اوْلارا: ”گليݩ، دریانېݩ بیلاکي طرفېنا اؤتيليݩ“ ديیدي. شؤدیپ، اوْلار یوْلا دۆشديلر. <span class="verse-marker"></span><span class="verse-marker">۲۳</span>اوْلار غایېقدا یۆزيپ باریوْرقالار، عيسی اۉخا گيتدي. دریادا بيردن گۆیچلي طۉفان تۉردې. غایېق سۉودان دوْلېپ باشلادې، اوْلار خوْوپلې یاغدایا دۆشديلر. <span class="verse-marker"></span><span class="verse-marker">۲۴</span>شاگردلر بارېپ، عيسانې اوْیادېپ: ”استاد! استاد، بيز هلاک بوْلېپ باریوْرېس!“ ديیديلر. عيسی تۉرېپ، شمالا هم موج آلیوْن توْلقۉنلارا حکم بردي. طۉفان یاتېپ، ايمسيمليک بوْلدې. <span class="verse-marker"></span><span class="verse-marker">۲۵</span>عيسی شاگردلرينه: ”سيزيݩ ايمانېݩېز نيرده؟“ ديیيپ سوْرادې. اوْلار بوْلسا قوْرقېشېپ هم گنگ غالېپ، بيري-بيرلريننن: ”بۉ آدم کيمکأ؟ اوْل شمالا هم سۉوا بۉیرېق بریوْر، اوْلار اوْݩا غۉلاق آسیوْر!“ ديیشديلر.<span class="verse-marker"></span></p>
<h3>عيسی ارواح-جن ایالأن آدمې شفا بریوْر</h3>
<h4>(متی ۸‏:۲۸‏-۳۴؛ مرقس ۵‏:۱‏-۲۰)</h4>
<p><span class="verse-marker">۲۶</span>اوْلار جلیلأنيݩ آلېندا یرلاشیوْن گراسالېلارېݩ یۉردينه گلديلر. <span class="verse-marker"></span><span class="verse-marker">۲۷</span>عيسی غېرادا غایېقدان دۆشانده، اوْݩا ارواح-جن ایالأن بير آدم دۆش گلدي. اوْل آدم کأن محلدن بأري یالاݩاچ و هيچ هيلي اگين-باش گیمیوْرتې، اۆیينده یاشامان، قبرلارېݩ آراسېندا یاشایوْرتې. <span class="verse-marker"></span><span class="verse-marker">۲۸</span>اوْل عيسانې گؤرانده، غېغېرېپ غوْیبردي. اوْنېݩ اؤݩينده یره یۆزين یېقېلېپ، باتلې سس بيلان: ”ای، عيسی، کتته خۉدایېݩ اوْغلې! منيݩ بيلان نأمه ايشيݩ بار؟ یالباریوْن، مني غېناما“ ديیدي. <span class="verse-marker"></span><span class="verse-marker">۲۹</span>چۆنکي عيسی ارواح-جنا اوْل آدمنان چېقمانېنې بۉیرېپتې. ارواح-جن اوْنې ایالانيپ هميشه غېنایوْرتې. مۉنېݩ اۆچين اوْل آدمې زنجیرلأپ، غانداللاپ ساقلایوْرتېلار، اما اوْل زنجيرلريني اۆزيپ تاشلایوْرتې، ارواح-جن اوْنې چؤللره اکيدارتي. <span class="verse-marker"></span><span class="verse-marker">۳۰</span>عيسی اوْننان: ”آدېݩ نأمه؟“ ديیيپ سوْرادې. اوْل هم: ”آدېم لشکر“ ديیيپ جواب بردي، سببي اوْݩا حسابسېز ارواح-جن گيريپتي. <span class="verse-marker"></span><span class="verse-marker">۳۱</span>ارواح-جنلار اؤزلرينه دۉزخا گيتمگي بۉیۉرماسېن ديیيپ، عيسی یالباردېلار. <span class="verse-marker"></span><span class="verse-marker">۳۲</span>شوْل یردأکي داغېݩ یوْقارېسېندا بير سۆري دوْݩۉز اوْتلاپ یؤرتي. ارواح-جنلار دوْݩۉزلارېݩ ايچينه گيرمأنه اجازه برمگيني سوْراپ، عيسی یالباردېلار. اوْل هم اجازه بردي. <span class="verse-marker"></span><span class="verse-marker">۳۳</span>اوْلار یاݩقې آدمنان چېقېپ، دوْݩۉزلارېݩ ايچينه گيرديلر. شوْننان سوْݩ سۆري یوْقاردان آشاق اينيپ، دریادا پير-پېتراپ غرق بوْلدې. <span class="verse-marker"></span><span class="verse-marker">۳۴</span>بوْلان زادې گؤرانلرينده، چوْپانلار غاچېپ، شهردير اوْبالارا مۉنې خبر برديلر. <span class="verse-marker"></span><span class="verse-marker">۳۵</span>مردم بوْلان واقعنې گؤرمک اۆچين گلدي. اوْلار عيسانېݩ یانېنا گلانلرينده، ايچيننن ارواح-جن چېقان آدمېݩ گیينيپ، عيسانېݩ آیاغۉجېندا اوْتۉرانلېغېنې، عقلېنېݩ هم یرينداليگيني گؤريپ قوْرقدېلار. <span class="verse-marker"></span><span class="verse-marker">۳۶</span>بۉ واقعنې گؤرانلر بوْلسا، اوْلارا ارواح-جن ایالأن آدمېݩ نأهيلي ساغالانلېغې اۆچين گۆررۆݩ برديلر. <span class="verse-marker"></span><span class="verse-marker">۳۷</span>اوْننان سوْݩ همه گراسالېلار و شوْل یريݩ مردمي عيسادان اؤز یانلارېننان گيتمگيني خواهش اتديلر، سببي اوْلارې کتته قوْرقې غاپلاپ آلېپتې. عيسی هم غایېغا منيپ، اېزېنا گيتدي. <span class="verse-marker"></span><span class="verse-marker">۳۸</span>ارواح-جننان خلاص بوْلان آدم عيسی گيتمزدن اؤݩ اوْننان اؤزي بيلان گيتمأنه اجازه سوْراپ یالباردې. <span class="verse-marker"></span><span class="verse-marker">۳۹</span>عيسی بوْلسا: ”بار، اۆیيݩه گيت، خۉدایېݩ ساݩا نأمالر ادانليگيني گۆررۆݩ بر“ ديیيپ، اوْنې اۉوراتدې. اوْل هم گيديپ، عيسانېݩ اؤزينه ادانلريني همه شهره جار اتدي.<span class="verse-marker"></span></p>
<h3>اؤليپ ديرالان غېز و شفا تاپان آیال</h3>
<h4>(متی ۹‏:۱۸‏-۲۶؛ مرقس ۵‏:۲۱‏-۴۳)</h4>
<p><span class="verse-marker">۴۰</span>عيسی اېزېنا پس گلانده، مردم اوْنې اېسېجاق عزت-هرمت اتديلر، سببي همالر اوْݩا غاراشیوْرتې. <span class="verse-marker"></span><span class="verse-marker">۴۱</span>شوْل وقت کنیسه کتتالريننن یایرۉس آتلې بير آدم گليپ، عيسانېݩ آیاغېنا یېقېلدې و اوْننان اۆیينه بارماغېنې خواهش اتدي. <span class="verse-marker"></span><span class="verse-marker">۴۲</span>مۉنېݩ سببي اوْنېݩ اوْن ايکي یاشلارېنداقې یکاجه غېزې اؤلۆم یاستېغېندا یاتيرتې. عيسی اوْل یره گيديپ باریوْرقا، جمعیت اوْنې هر یاننان غېسېپ-غوْورېپ باریوْرتې. <span class="verse-marker"></span><span class="verse-marker">۴۳</span>جمعیتيݩ ايچينده اوْن ايکي یېلدان بأري آل بوْلان خۉنرزي کسل بير آیال هم بارتې. اوْل بارې-یوْغېنې لۉقمان-حکيم و طبيبلره مصرف اديپ، هيچ زاتدان خیر تاپمانتې. <span class="verse-marker"></span><span class="verse-marker">۴۴</span>اوْل عيسانېݩ آرقا طرفېننان بارېپ، اوْنېݩ دوْنېنېݩ سېینېنا اليني دگيردي، شوْبادا غان آقماسې دۉردې. <span class="verse-marker"></span><span class="verse-marker">۴۵</span>عيسی: ”ماݩا کيم اليني دگيردي؟“ ديیيپ سوْرادې. هيچ کيم بوْیۉن آلمادې. سوْݩ پِطرُس عيسا: ”استاد! مردم داشېݩې آلېپ، سني غېسېپ-غوْورېپ باریوْر.“ ديیدي. <span class="verse-marker"></span><span class="verse-marker">۴۶</span>اما عيسی: ”ماݩا بيري اليني دگيردي، سببي من اؤزيمنن بير گۆیجيݩ چېقانېنې بيلیوْرېن“ ديیدي. <span class="verse-marker"></span><span class="verse-marker">۴۷</span>آیال ادان ايشينيݩ تانيیوْنلېغېنې بيلاننن سوْݩ، تيترأپ گليپ، عيسانېݩ آیاغېنا یېقېلدې. همه مردميݩ اؤݩينده اؤزينيݩ نأمه اۆچين عيسی اليني دگرانليگيني، شوْبادا هم شفا تاپانلېغېنې گۆررۆݩ بردي. <span class="verse-marker"></span><span class="verse-marker">۴۸</span>عيسی اوْݩا: ”ای، آیال دوْغانېم، ايمانېݩ ساݩا شفا بردي. صاف-سلامت گيديبار“ ديیدي. <span class="verse-marker"></span><span class="verse-marker">۴۹</span>عيسی بۉ سؤزلري آیدېپ دۉرقا، کنیسه کتتاسينيݩ اۆیيننن گلان بير آدم اوْݩا: ”غېزېݩ اؤلدي. استادې سۆشيک زحمته غوْیما“ ديیدي. <span class="verse-marker"></span><span class="verse-marker">۵۰</span>اما عيسی مۉنې اشيديپ، اوْݩا: ”قوْرقما، فقط ايمانېݩ بوْلسېن، غېزېݩ غۉتارېلار“ ديیدي. <span class="verse-marker"></span><span class="verse-marker">۵۱</span>عيسی اوْنېݩ اۆیينه گلانده، پِطرُس، یۉحنا، یعقۉب و غېزېݩ انه-آتاسېننان باشغا هيچ کيمه اؤزي بيلان ايچاري گيرمأنه اجازه برمادي. <span class="verse-marker"></span><span class="verse-marker">۵۲</span>همالر آغلاشېپ، یاس تۉتېپ اوْتېرتېلار. اما عيسی: ”آغلاماݩ، اوْل اؤلان یوْق، اۉخۉلاپ یاتير“ ديیدي. <span class="verse-marker"></span><span class="verse-marker">۵۳</span>آدملار غېزېݩ اؤلانليگيني بيلیوْنلېقلارې اۆچين عيسا گۆلديلر. <span class="verse-marker"></span><span class="verse-marker">۵۴</span>اما عيسی همأني داشارې ايبريپ، غېزېݩ اليننن تۉتېپ، آیتدې: ”غېزېم، تۉر!“ ديیدي. <span class="verse-marker"></span><span class="verse-marker">۵۵</span>غېزا جان گيريپ، اوْل شوْبادا یريننن تۉردې. اوْننان سوْݩ عيسی غېزا داماق برمکلريني بۉیۉردې. <span class="verse-marker"></span><span class="verse-marker">۵۶</span>غېزېݩ انه-آتاسې حیران غالدې. عيسی بوْلسا اوْلارا بوْلېپ اؤتان زادې هيچ کيمه آیتماݩ ديیيپ تابشېردې.<span class="verse-marker"></span></p>
<h2>۹-نجې باب</h2>
<h3>عيسی شاگردلريني مردميݩ آراسېنا ايباریوْر</h3>
<h4>(متی ۱۰‏:۵‏-۱۵؛ مرقس ۶‏:۷‏-۲۹)</h4>
<p><span class="verse-marker">۱</span>عيسی اوْن ايکي شاگرديني یانېنا چاغېرېپ، اوْلارا همه ارواح-جنلارې قوْومانا، هر رقم کسللري شفا برمأنه گۆیچ و اختیار بردي. <span class="verse-marker"></span><span class="verse-marker">۲</span>اوْننان سوْݩ اوْلارې خۉدایېݩ شالېغېنې تبليغ اتمأنه و کسللره شفا برمأنه ايباردي. <span class="verse-marker"></span><span class="verse-marker">۳</span>عيسی اوْلارا: ”یوْل اۆچين هيچ زات آلماݩ: یانېݩېزدا نه عصا، نه توْربا، نه نان، نه پۉل، نه سۆشيک کؤیناک – هيچ زات بوْلماسېن. <span class="verse-marker"></span><span class="verse-marker">۴</span>هایسې اۆیه گيرسأݩيز، تا اوْل شهردن چېقېپ غایدیوْنچاݩېز، شوْل اۆیده بوْلېݩ. <span class="verse-marker"></span><span class="verse-marker">۵</span>اگر انسانلار سيزي قبۉل اتماسالر، اوْلارېݩ شهريننن چېقېپ غایدانېݩېزدا، اوْلارا ضد شاهدلېق حکمينده آیاغېݩېزېݩ توْزېنې قاقېݩ“ ديیدي. <span class="verse-marker"></span><span class="verse-marker">۶</span>شؤدیپ، اوْلار یوْلا دۆشديلر، هر بير باران یرينده خوْش خبرېتبليغ اديپ، کسللري شفا بريپ، اوْباما-اوْبا آیلاندېلار.<span class="verse-marker"></span></p>
<p><span class="verse-marker">۷</span>شوْل وقت هيرۉديس خان بوْلان واقعلارېݩ بارېنې اشيديپ، غاتې پريشان بوْلدې. سببي کأبير انسانلار: ”یحیی ديراليپدير!“ ديییوْرتېلار. <span class="verse-marker"></span><span class="verse-marker">۸</span>کأبيرلري: ”الیاستاپېلېپدېر!“، باشغا بيريلري هم: ”قدیمې پیغمبرلريݩ بيري ديراليپدير!“ ديیشیوْرتېلار. <span class="verse-marker"></span><span class="verse-marker">۹</span>هيرۉديس بوْلسا: ”من یحیانېݩ کلاسيني چاپدېردېم، اوْندا بۉ آدم کيمکأ؟ اوْل حقدا بۉ گپلري اشيدیوْرېن“ ديیدي. اوْل عيسانې گؤرمأنه کوْشش ادیوْرتې.<span class="verse-marker"></span></p>
<h3>عيسی بأش مۆݩ ارکاگيݩ غارېنلارېنې دوْیۉریوْر</h3>
<h4>(متی ۱۴‏:۱۳‏-۲۱؛ مرقس ۶‏:۳۰‏-۴۴؛ یۉحنا ۶‏:۱‏-۱۴)</h4>
<p><span class="verse-marker">۱۰</span>رسۉللار اېزېنا گلانسوْݩ، اؤز ادان ايشلريني عيسا خبر برديلر. اوْل هم اوْلارې یانېنا آلېپ، بِیت‌صِیدا ديیان شهره گيتدي. <span class="verse-marker"></span><span class="verse-marker">۱۱</span>اما جمعیت مۉنې بيليپ، اوْنېݩ اېزېننان گيتدي. عيسی هم مردمي قبۉل اديپ، خۉدایېݩ شالېغې حقدا گۆررۆݩ بردي و محتاج انسانلارې شفا بردي. <span class="verse-marker"></span><span class="verse-marker">۱۲</span>گۆن باتېپ باریوْرقا، اوْن ايکي شاگردي عيسانېݩ یانېنا گليپ: ”بۉ جمعیتيݩ بؤردن گيتماسينه آیت، تؤواراکدأکي اوْبالارا گيديپ، یاتارا یر و نان تاپسېنلار، سببي بيز بير چؤل یرده“ ديیديلر. <span class="verse-marker"></span><span class="verse-marker">۱۳</span>اما عيسی: ”اوْلارا ايیمأنه زادې سيز بريݩ“ ديیدي. اوْلار هم: ”بيز مۉنچا جمعیت اۆچين نان ساتېن آلمانا گيداليمي؟ بيزيݩ بأش نان بيلان ايکي بالېقدان باشغا زادېمېز یوْق“ ديیديلر. <span class="verse-marker"></span><span class="verse-marker">۱۴</span>اوْل یرده بأش مۆݩه غوْلای ارکاکلر بارتې. اما عيسی شاگردلرينه: ”اوْلارې اللي-الليدن توْپاق-توْپاق اديپ اوْتۉردېݩ“ ديیيپ تابشېردې. <span class="verse-marker"></span><span class="verse-marker">۱۵</span>اوْلار هم شۉرقم اديپ، همالري اوْتۉرتدېلار. <span class="verse-marker"></span><span class="verse-marker">۱۶</span>عيسی بوْلسا بأش نان بيلان ايکي بالېغې آلېپ، گؤزلريني آسمانا تيکيپ شکر اتدي. سوْݩ بۉلارې مردمه پایلار یانې بؤليشديريپ شاگردلرينه بردي. <span class="verse-marker"></span><span class="verse-marker">۱۷</span>همالر ايیيپ دوْیدېلار، سۆشيک غالان نان بؤلاکلريني جمعلأپ، اوْن ايکي سبدي دوْلدېردېلار.<span class="verse-marker"></span></p>
<h3>پِطرُس عيسانېݩ مسيحليگيني قبۉل ادیوْر</h3>
<h4>(متی ۱۶‏:۱۳‏-۲۸؛ مرقس ۸‏:۲۷‏–۹‏:۱)</h4>
<p><span class="verse-marker">۱۸</span>بير گۆن عيسی یکاليکده خۉدایا دعا ادیوْرتې، شاگردلري هم اوْنېݩ یانېنداتې. عيسی اوْلاردان: ”مردم ماݩا کيم ديییوْر؟“ ديیيپ سوْرادې. <span class="verse-marker"></span><span class="verse-marker">۱۹</span>اوْلار: ”کأبيرلري یحیی چۆمديريجي، کأبيرلري الیاس، باشغا بيريلري بوْلسا قدیمې پیغمبرلردن بيري ديراليپدير ديییوْر“ ديیيپ جواب برديلر. <span class="verse-marker"></span><span class="verse-marker">۲۰</span>عيسی اوْلاردان: ”سيز ماݩا کيم ديییوْرسېݩېز؟“ ديیيپ سوْرادې. پِطرُس: ”سن خۉدایېݩ مسيحيسيݩ“ ديیيپ جواب بردي. <span class="verse-marker"></span><span class="verse-marker">۲۱</span>عيسی بوْلسا مۉنې هيچ کيمه آیتمازلېغې اوْلارا برک تابشېردې.<span class="verse-marker"></span></p>
<h3>عيسی اؤليپ ديرالجگيني اوْزالېننان آیدیوْر</h3>
<h4>(متی ۱۶‏:۲۰‏-۲۸؛ مرقس ۸‏:۳۰‏–۹‏:۱)</h4>
<p><span class="verse-marker">۲۲</span>اوْننان سوْݩ عيسی سؤزيني دوام اديپ: ”انسان اوْغلې کؤپ گؤرگي گؤرمالي، یاشۉلۉلار، کتته کاهنلار و تۉرات استادلارې طرفېننان رد اديلمالي، اؤلديريلمالي و اۆچلنجي گۆن ديرالماليدير“ ديیدي. <span class="verse-marker"></span><span class="verse-marker">۲۳</span>عيسی اوْلارېݩ هماسينه شۉرقم ديیدي: ”کيم منيݩ اېزېما دۆشمک ايسلایوْن بوْلسا، اؤزينيݩ جانېننان اؤتسين، هر گۆن صلیبيني آلېپ، اېزېما دۆشسين. <span class="verse-marker"></span><span class="verse-marker">۲۴</span>کيم جانېنې غوْريماق ايسلایوْن بوْلسا، اوْنې یيتيرار، اما کيم جانېنې منيݩ اۉرېمدا یيتيرسه، اوْنې خلاص ادار. <span class="verse-marker"></span><span class="verse-marker">۲۵</span>انسان همه دنیا مالې غازانېپ-هم، جانېنې غۉتارېپ بيلماسه، اوْݩا نأمه فیداسې بار؟ <span class="verse-marker"></span><span class="verse-marker">۲۶</span>کيم مننن و منيݩ سؤزلريمنن اۉیالسا، انسان اوْغلې اؤزينيݩ، آتاسېنېݩ و مقدسفرشتالريݩشهرتي بيلان گلان محلې اوْننان اۉیالار. <span class="verse-marker"></span><span class="verse-marker">۲۷</span>اما سيزه دوْغرۉسېنې آیدیوْرېن: بۉ یرده دۉرانلارېݩ کأبيري اؤلمزدن اؤݩ خۉدایېݩ شالېغېنېݩ گلیوْنېنې گؤرارلر“.<span class="verse-marker"></span></p>
<h3>عيسانېݩ یۆزي دگيشیوْر</h3>
<h4>(متی ۱۷‏:۱‏-۸؛ مرقس ۹‏:۲‏-۸)</h4>
<p><span class="verse-marker">۲۸</span>بۉ سؤزلري آیدانېننان سکيز گۆن اؤتاننن سوْݩ، عيسی پِطرُسې، یۉحنانې و یعقۉبې یانېنا آلېپ، خۉدایا دعا اتمک اۆچين داغا چېقدې. <span class="verse-marker"></span><span class="verse-marker">۲۹</span>دعا اديپ اوْتېرقا، اوْنېݩ یۆز کشبي دگيشيپ، اگينباشې لوْوۉرداپ آپ-آق بوْلدې. <span class="verse-marker"></span><span class="verse-marker">۳۰</span>مانا، ايکي آدم اوْنېݩ بيلان گۆررۆݩلاشيپ دۉرتې. بۉ مۉسی بيلان الیاستې. <span class="verse-marker"></span><span class="verse-marker">۳۱</span>اوْلار شهرت ايچينده تاپېلېپ، عيسانېݩ دنیادان آلېنمالې وقتې اۆچين گۆررۆݩ ادیوْرتېلار. بۉ وقت اۉرشليمده عمله آشمالېتې. <span class="verse-marker"></span><span class="verse-marker">۳۲</span>پِطرُس بيلان اوْنېݩ یانېنداقېلارې اۉخې باسیوْرتې، اما اوْلار اۉخۉدان آچېلېپ، عيسانېݩ شهرتيني هم اوْنېݩ یانېندا دۉران ايکي آدمې گؤرديلر. <span class="verse-marker"></span><span class="verse-marker">۳۳</span>مۉسی بيلان الیاس عيسانېݩ یانېننان آیرېلېپ باریوْرقالار، پِطرُس نأمه ديییوْنېنې اؤزي بيلمأن، اوْݩا: ”استاد! بيزه بۉ یرده بوْلماق یاقېملې، اۆچ خیمه تيکالي: بيري – ساݩا، بيري – مۉسا، بيري – الیاسا“ ديیدي. <span class="verse-marker"></span><span class="verse-marker">۳۴</span>پِطرُس بۉلارې آیدېپ دۉرقا، بير بۉلۉت گليپ، اوْلارېݩ اۆستيني بؤرادي. اوْلار بۉلۉدېݩ ايچينه گيراننن سوْݩ، غاتې قوْرقدېلار. <span class="verse-marker"></span><span class="verse-marker">۳۵</span>بۉلۉتدان: ”بۉ منيݩ اوْغلېمدېر، سایلاپ-سچانيمدير! اوْݩا غۉلاق آسېݩ“ ديیان بير سس گلدي. <span class="verse-marker"></span><span class="verse-marker">۳۶</span>بۉ سس کسيلان وقتې، عيسی یکه غالدې. شاگردلر بوْلسا سسسيز بوْلېپ، گؤران زاتلارې اۆچين شوْل گۆنلرده هيچ کيمه گۆررۆݩ برماديلر.<span class="verse-marker"></span></p>
<h3>عيسی ارواح-جن ایالأن اوْغلانې شفا بریوْر</h3>
<h4>(متی ۱۷‏:۱۴‏-۱۸؛ مرقس ۹‏:۱۴‏-۲۷)</h4>
<p><span class="verse-marker">۳۷</span>شوْل گۆنيݩ ارتاسي داغدان آشاق دۆشان وقتې، بير کتته جمعیت عيسا غاراشیوْرتې. <span class="verse-marker"></span><span class="verse-marker">۳۸</span>جمعیتيݩ ايچيننن بير آدم غېغېرېپ، شۉرقم ديیدي: ”استاد! یالباریوْن، منيݩ اوْغلېما نظرېݩې سال، اوْل منيݩ یکاجه فرزنديم. <span class="verse-marker"></span><span class="verse-marker">۳۹</span>مانا، اوْنې بير ارواح-جن ایالایوْر، اوْل بيردن قېغېرېپ باشلایوْر. اوْل رۉح اوْنېݩ آغزېننان آق کؤپۆک گلیوْنچا سيلتالایوْر، یر بيلان یݩسان اديپ، اوْننان زوْردان چېقیوْر. <span class="verse-marker"></span><span class="verse-marker">۴۰</span>سنيݩ شاگردلريݩه خواهش اتديم، اما اوْلار شفا بريپ بيلماديلر“. <span class="verse-marker"></span><span class="verse-marker">۴۱</span>عيسی: ”ای، یوْلدان چېقان، ايمانسېز نسل! من حاچانا چنلي سيزيݩ بيلان بوْلېپ، سيزه چېدایېن؟ اوْغلېݩې یانېما گتير“ ديیدي. <span class="verse-marker"></span><span class="verse-marker">۴۲</span>اوْغلان عيسانېݩ یانېنا گلیوْرقا، ارواح-جن اوْنې ايالأپ، یره اۉرېپ، کؤپ سيلتالادي. اما عيسی ارواح-جنا حکم بريپ، اوْغلانا شفا بريپ، آتاسېنا قاوشۉردې. <span class="verse-marker"></span><span class="verse-marker">۴۳</span>همالر خۉدایېݩ گۆیچ-قدرتېنا حیران غالدېلار.</p>
<h3>عيسی اؤليپ ديرالجگيني ینه آیدیوْر</h3>
<h4>(متی ۱۷‏:۲۲‏،۲۳؛ مرقس ۹‏:۳۰‏-۳۲)</h4>
<p>همالر عيسانېݩ ادان ايشلرينه گنگ غالدې، اما عيسی اؤز شاگردلرينه: <span class="verse-marker"></span><span class="verse-marker">۴۴</span>”بۉ سؤزلر غۉلاغېݩېزدا غالسېن: انسان اوْغلې انسانلارېݩ الينه تابشېرېلار“ ديیدي. <span class="verse-marker"></span><span class="verse-marker">۴۵</span>اما اوْلار بۉ سؤزه دۆشينماديلر،‌ و اوْنېݩ معناسې اوْلار اۆچين گيزلين بوْلېپ غالدې. اوْلار-هم بۉ اۆچين عيسادان سوْرامانا قوْرقدېلار.<span class="verse-marker"></span></p>
<h3>ايݩ کتته کيم؟</h3>
<h4>(متی ۱۸‏:۱‏-۵؛ مرقس ۹‏:۳۳‏-۳۷)</h4>
<p><span class="verse-marker">۴۶</span>شاگردلريݩ آراسېندا اوْلاردان کيميݩ ايݩ کتتاليگي اۆچين کجاشمه بوْلدې. <span class="verse-marker"></span><span class="verse-marker">۴۷</span>عيسی اوْلارېݩ یۆراگيندأکي فکرلري بيليپ، بير چاغانې آلېپ، یانېندا دۉرۉزدې. <span class="verse-marker"></span><span class="verse-marker">۴۸</span>اوْننان سوْݩ اوْلارا: ”کيم شۉنېݩ یانې بير چاغانې منيݩ آدېمنان قبۉل اتسه، مني قبۉل اتليگيدير. مني قبۉل ادان بوْلسا، مني ايباراني قبۉل ادیوْندېر. آراݩېزدا کيم همادن کيژژيک بوْلسا، ايݩ کتته شوْلدېر“ ديیدي. <span class="verse-marker"></span><span class="verse-marker">۴۹</span>یۉحنا عيسی یۆزلانيپ: ”استاد! بيز سنيݩ آدېݩ بيلان ارواح-جنلارې چېقاریوْن بير آدمې گؤرديک، اما اوْنېݩ بيزيݩ بيلان بيله دألليگي اۆچين، اوْنېݩ آلېنا آلماق ايسلاديک“ ديیدي. <span class="verse-marker"></span><span class="verse-marker">۵۰</span>عيسی اوْݩا: ”اوْنېݩ آلېنې آلماݩ! کيم سيزه ضد بوْلماسا، اوْل سيزيݩ طرفېݩېزداندېر“ ديیدي.<span class="verse-marker"></span></p>
<h3>سامرادا بير اوْبا عيسا ضد بوْلیوْر</h3>
<p><span class="verse-marker">۵۱</span>عيسانېݩ آسمانا گيتمالي محلې غوْلایلاندا، اۉرشليمه گيتمگي یۆراگينه دۆويپ، یوْلا دۆشدي. <span class="verse-marker"></span><span class="verse-marker">۵۲</span>اوْل اؤزيننن اؤݩ بيرنأچه نمایندانې یوْللادې. اوْلار هم اوْنېݩ گلماسينه تیارلېق گؤرمک اۆچين، سامرالېلارېݩ بير اوْباسېنا گيرديلر. <span class="verse-marker"></span><span class="verse-marker">۵۳</span>اما سامرالېلار عيسانې قبۉل اتماديلر، سببي اوْنېݩ یوْلې اۉرشليمه طرفتې. <span class="verse-marker"></span><span class="verse-marker">۵۴</span>عيسانېݩ شاگردلري یعقۉب بيلان یۉحنا مۉنې گؤريپ، اوْننان: ”ای، آقام! اوْلارې یوْق اتمک اۆچين آسماننان اوْت یاغدېرماغېمېزې ايسلایوْرسېݩمې؟“ ديیيپ سوْرادېلار. <span class="verse-marker"></span><span class="verse-marker">۵۵‏-۵۶</span>اما عيسی اؤوريليپ، اوْلارې ملامت اتدي. اوْننان سوْݩ اوْلار باشغا اوْبا گيتديلر.<span class="verse-marker"></span></p>
<h3>عيسانېݩ اېزېنا دۆشمک</h3>
<h4>(متی ۸‏:۱۹‏-۲۲)</h4>
<p><span class="verse-marker">۵۷</span>یوْلدا باریوْرقالار، بير آدم عيسی: ”نيره گيتسأݩ، من هم سنيݩ اېزېݩا دۆشجک“ ديیدي. <span class="verse-marker"></span><span class="verse-marker">۵۸</span>عيسی اوْݩا: ”تيلکيلريݩ و غۉشلارېݩ کتاگي باردېر، اما انسان اوْغلېنېݩکلاسيني غوْیارا یري یوْقدېر“ ديیدي. <span class="verse-marker"></span><span class="verse-marker">۵۹</span>باشغا بيرينه: ”منيݩ اېزېما دۆش“ ديیدي. اما اوْل: ”آقام، اجازه بر، اوْزال گيديپ، آتامې جایلایېن“ ديیدي. <span class="verse-marker"></span><span class="verse-marker">۶۰</span>اما عيسی اوْݩا: ”غوْی، اؤلۆلريني اؤلۆلريݩ اؤزلري جایلابرسينلر، اما سن گيت، خۉدایېݩ شالېغېنېتبليغ ات“ ديیدي. <span class="verse-marker"></span><span class="verse-marker">۶۱</span>ینه بيريسي: ”آقام! سنيݩ اېزېݩا دۆشایين، اما اجازه بر، اوْزال فامیلېم بيلان خۉدای یارلاشایېن“ ديیدي. <span class="verse-marker"></span><span class="verse-marker">۶۲</span>عيسی اوْݩا: ”یر آغدارېپ یؤران انسان اېزېنا غاراسا، اوْل خۉدایېݩ شالېغېنا مناسب دألدير“ ديیدي.<span class="verse-marker"></span></p>
<h2>۱۰-نجې باب</h2>
<h3>عيسی یتميش ايکي شاگردي وظيفأ ايباریوْر</h3>
<p><span class="verse-marker">۱</span>شۉننان سوْݩ ارباب عيسی باشغا یتميش ايکي آدمې بللأپ، اوْلارې اؤزينيݩ گيتمکچي بوْلیوْن همه شهرلرينه ايکي-ايکيدن اؤز اؤݩيننن یوْللادې. <span class="verse-marker"></span><span class="verse-marker">۲</span>اوْلارا شۉرقم ديیدي: ”حاصل بوْل، اما مردکار آز. شوْنېݩ اۆچين-هم حاصل جمعلامأنه مردکار ايبارار یانې، حاصل ایاسي اربابا یالبارېݩ. <span class="verse-marker"></span><span class="verse-marker">۳</span>گيديݩ! مانا، من سيزي مؤجاکلريݩ آراسېنا غۉزېلار یانې یوْللایوْرېن. <span class="verse-marker"></span><span class="verse-marker">۴</span>یانېݩېزا غاپجېق، توْربا، کۆوۆش آلماݩ. یوْلدا هيچ کيم بيلان سلاملاشماݩ. <span class="verse-marker"></span><span class="verse-marker">۵</span>هایسې اۆیه بارساݩېز: گيرانيݩيزده سلام بريݩ. <span class="verse-marker"></span><span class="verse-marker">۶</span>اوْل اۆیده صلحا طرف بوْلیوْن انسان بار بوْلسا، سيزيݩ بران سلامېݩېز اوْنېݩ اۆستينه اينار، یوْق بوْلسا، ینه اؤزيݩيزه دوْلانار. <span class="verse-marker"></span><span class="verse-marker">۷</span>اوْل اۆیده غالېپ، اوْلارېݩ برانلريني ايیيپ-ايچيݩ، سببي ايشچي اؤز حقېنا مناسبدېر. اۆیدن-اۆیه گزيپ یؤرمأݩ. <span class="verse-marker"></span><span class="verse-marker">۸</span>بير شهره بارانېݩېزدا، قبۉل اديلسأݩيز، اؤݩيݩيزده نأمه غوْیېلسا، شوْنې ايیيݩ. <span class="verse-marker"></span><span class="verse-marker">۹</span>اوْل یردأکي کسللره شفا بريݩ و اوْلارا: ’خۉدایېݩ شالېغې سيزه غوْلایلادې!‘ ديیيݩ. <span class="verse-marker"></span><span class="verse-marker">۱۰</span>اما باشغا بير شهره بارانېݩېزدا، قبۉل اديلماسأݩيز، اوْل یردن چېقېݩ، اوْلارا: <span class="verse-marker"></span><span class="verse-marker">۱۱</span>’شهريݩيزدأکي آیاغېمېزا یاپېشان توْزانې سيزه ضد قاقیوْرېس. اما شۉنې بيليݩ: خۉدایېݩ شالېغې غوْلایلاندېر!‘ ديیيݩ. <span class="verse-marker"></span><span class="verse-marker">۱۲</span>سيزه آیدیوْرېن: قیامت گۆني اوْل شهريݩ یاغدایې سدۉم شهرينيݩ یاغدایېننان حاص بدتر بوْلار. <span class="verse-marker"></span><span class="verse-marker">۱۳</span>دات گۆنيݩه، ای، خوْرازين! دات گۆنيݩه، ای، بِیت‌صِیدا! سيزده گؤرکازيلان قدرتلار صۉر بيلان صیدۉندا گؤرکازيلان بوْلساتې، اوْندا اوْلار بیر اییم جۉل گینيپ، کۆل اۆستينده اوْتۉرېپ تۉبه ادارتيلر. <span class="verse-marker"></span><span class="verse-marker">۱۴</span>اما قیامت گۆني سيزيݩ یاغدایېݩېز صۉر بيلان صیدۉنېݩ یاغدایېننان حاص بدتر بوْلار! <span class="verse-marker"></span><span class="verse-marker">۱۵</span>ای، کَفَرناحۉم! سن اسمانا گؤتاريلارين فکر ادیوْرمېسېݩ؟ یوْق، سن دۉزخا تاشلانارسېݩ. <span class="verse-marker"></span><span class="verse-marker">۱۶</span>سيزي ديݩلایوْن مني ديݩلایوْندېر، سيزي رد ادان مني رد ادار. مني رد ادان بوْلسا مني ايباراني رد ادار“.<span class="verse-marker"></span></p>
<p><span class="verse-marker">۱۷</span>اوْننان سوْݩ شوْل یتميش ايکي شاگرد کتته شادلېق بيلان پس گليپ: ”ای، استاد! سنيݩ آدېݩې آغزانېمېزدا، ارواح-جنلار هم بيزه بوْیۉن بوْلیوْرلار“ ديیديلر. <span class="verse-marker"></span><span class="verse-marker">۱۸</span>عيسی اوْلارا: ”من شیطانېݩآسماننان یېلدېرېم یانې بوْلېپ آشاق اينانيني گؤرديم. <span class="verse-marker"></span><span class="verse-marker">۱۹</span>من سيزه یېلانلارې، چيیانلارې و دشمنېݩ همه گۆیجيني دپالامأنه اختیار برديم، هيچ زات سيزه زیان یتيرمز. <span class="verse-marker"></span><span class="verse-marker">۲۰</span>شۉرقم هم سيز یامان رۉحلارېݩ اؤزيݩيزه بوْیۉن بوْلماغېنا خوْش بوْل، ليکن آسماندا آتلارېݩېزېݩ یازېلماغېنا حاص گؤپ بگانيݩ“ ديیدي. <span class="verse-marker"></span><span class="verse-marker">۲۱</span>شوْل وقت عيسی مقدس رۉح آرقالې خوْش بوْلېپ: ”ای، آتام، یريݩ و آسمانېݩ حکمدارې! سنيݩ بۉ زاتلارې عقللېلاردان، هۉشیارلاردان گيزلأپ، چاغالارا عیان ادانيݩ اۆچين ساݩا شکر ادیوْرېن! هاوا، آتام، بۉ سنيݩ ايسلاگيݩتي.<span class="verse-marker"></span></p>
<p><span class="verse-marker">۲۲</span>آتام همه زادې ماݩا تابشېردې. اوْغلې آتادان باشغا هيچ کيم تانيیوْن دألدير. آتانې اوْغۉلدان-هم و اوْغلېݩ اوْنې عیان اتمک ايسلایوْن انسانلارېننان باشغا هيچ کيم تانيیوْن دألدير“ ديیدي. <span class="verse-marker"></span><span class="verse-marker">۲۳</span>سوْݩ عيسی شاگردلرينه یۆزلانيپ، اوْلارا علی‌ٰحده آیتدې: ”سيزيݩ گؤریوْن زاتلارېݩېزې گؤریوْن گؤزلر نأهيلي بختلې! <span class="verse-marker"></span><span class="verse-marker">۲۴</span>سيزه شۉنې آیدیوْرېن: کؤپ پیغمبرلر و پادشالار سيزيݩ گؤریوْنلارېݩېزې گؤرمک ايسلاديلر، اما گؤرماديلر، سيزيݩ اشيدیوْنلارېݩېزې اشيتمک ايسلاديلر، اما اشيتماديلر“ ديیدي.<span class="verse-marker"></span></p>
<h3>بير یاغشې سامرالې آدمېݩ قصاسي</h3>
<p><span class="verse-marker">۲۵</span>بير ديندار عيسانې سېناماق اۆچين، یريننن تۉرېپ: ”استاد! هميشاليک یاشامانېنې ميراث آلماق اۆچين من نأمه اتمالي؟“ ديیيپ سوْرادې. <span class="verse-marker"></span><span class="verse-marker">۲۶</span>عيسی اوْنېݩ اؤزينه سوْراغ بيلان یۆزلانيپ: ”تۉراتدا نأمه یازېلغې؟ سن مۉݩا نأهيلي دۆشينیوْرسېݩ؟“ ديیدي. <span class="verse-marker"></span><span class="verse-marker">۲۷</span>اوْل آدم: ”اربارېݩېز خۉدایې همه یۆراگيݩيز، همه گۆیجيݩيز و فکريݩيز بيلان جان-تننن یاغشې گؤريݩ“. شۉرقم هم: ”همسایاݩې اؤزيݩي یاغشې گؤريشيݩ یانې یاغشې گؤر“ ديیدي. <span class="verse-marker"></span><span class="verse-marker">۲۸</span>عيسی اوْݩا: ”دوْغرې جواب برديݩ، سن هم شۉرقم ات، شوْندا یاشارسېݩ“ ديیدي. <span class="verse-marker"></span><span class="verse-marker">۲۹</span>اما اوْل اؤزيني یاغشې انسان گؤرکازجک بوْلېپ، عيسادان: ”منيݩ همسایام کيم بوْلیوْر؟“ ديیيپ سوْرادې. <span class="verse-marker"></span><span class="verse-marker">۳۰</span>عيسی اوْݩا شۉرقم جواب بردي: ”بير آدم اۉرشليمنن اَریحا شهره باریوْرقا، اوْغرېلارېݩ الينه دۆشیوْر. اوْلار اوْنېݩ کؤیناکلريني سېپېرېپ آلیوْرلار، اؤزي-هم ینجيپ، چالاجان حالدا تاشلاپ گيدیوْرلار. <span class="verse-marker"></span><span class="verse-marker">۳۱</span>بير کاهن آدم شوْل یوْلدان اؤتيپ باریوْرقا، اوْل آدمې گؤريپ، یوْلېݩ اوْل طرفې بيلان اؤتيپ گيدیوْر. <span class="verse-marker"></span><span class="verse-marker">۳۲</span>اوْننان سوْݩ لاويلې بير آدم شوْل یره گلان وقتې اوْنې گؤريپ، یوْلېݩ بیلاکي طرفې بيلان اؤتيپ گيدیوْر. <span class="verse-marker"></span><span class="verse-marker">۳۳</span>شوْل یوْلدان اؤتيپ باریوْن بير سامرالې بوْلسا، بۉ آدمې گؤريپ، اوْݩا یۆراگي آوایوْر. <span class="verse-marker"></span><span class="verse-marker">۳۴</span>اوْنېݩ یانېنا بارېپ، زیتۉن یاغې بيلان شراب غۉیېپ، یارالارېنې سارایوْر. اوْننان سوْݩ اوْل آدمې اؤز اشاگينه منديريپ، بير مهمانخانا گتيريپ، اوْݩا غاراشېق ادیوْر. <span class="verse-marker"></span><span class="verse-marker">۳۵</span>شوْل گۆنيݩ ارتاسي مهمانخانانېݩ ایاسينه ايکي کۆمۆش تݩݩه چېقارېپ بريپ: ’مۉݩا یاغشېجا غاراشېق اديݩ. سۆشيک مصرف اتسأݩ، اېزېما گلیوْرقام برایين‘ ديییوْر. <span class="verse-marker"></span><span class="verse-marker">۳۶</span>سنيݩ فکريݩچه، بۉ اۆچ آدمېݩ هایسېسې اوْغرېلارېݩ الينه دۆشان آدمېݩ همسایاسې بوْلیوْر؟“ <span class="verse-marker"></span><span class="verse-marker">۳۷</span>ديندار: ”اوْݩا رحم ادان آدم“ ديیيپ جواب بردي. عيسی هم اوْݩا: ”بار، سن شوْنېݩ یانې ات“ ديیدي.<span class="verse-marker"></span></p>
<h3>عيسی مارتا آتلې آیال بيلان مریميݩ اۆیينده مهمان بوْلیوْر</h3>
<p><span class="verse-marker">۳۸</span>عيسی بيلان شاگردلري یوْللارېنې دوام اديپ، بير اوْبا یتديلر. عيسی اوْبا گيرانده، مارتا آتلې بير آیال اوْنې مهمان آلدې. <span class="verse-marker"></span><span class="verse-marker">۳۹</span>بۉ آیالېݩ مریم آتلې بير غېز دوْغانې بارتې. اوْل ارباب عيسانېݩ آلقېمېنا بارېپ اوْتۉرېپ، اوْنېݩ سؤزلريني ديݩلایوْرتې. <span class="verse-marker"></span><span class="verse-marker">۴۰</span>مارتا بوْلسا ايشلرينيݩ کؤپليگيننن یاݩا غایغې و تشويشلي بوْلېپ، عيسانېݩ یانېنا گليپ: ”ارباب! اۉیامېݩ منيݩ یکه اؤزيمه خدمت اتديريپ اوْتۉرمانې سنيݩ قصاݩدا دألمي؟ اوْݩا آیت، ماݩا کمکلاشسين“ ديیدي. <span class="verse-marker"></span><span class="verse-marker">۴۱</span>ارباب عيسی اوْݩا: ”وای، مارتا، مارتا! سن کؤپ زاتلار اۆچين تشويش اديپ جگرخۉن بوْلیوْرسېݩ. <span class="verse-marker"></span><span class="verse-marker">۴۲</span>فقط بير زات گراکليدير. مریم ايݩ یاغشېسېنې سایلادې و بۉ اوْنېݩ اليننن هيچ آلېنماز“ ديیيپ جواب بردي.<span class="verse-marker"></span></p>
<h2>۱۱-لنجي باب</h2>
<h3>عيسی مردمه نأديپ دعا-ديلاگ اتمأنيني اؤورادیوْر</h3>
<h4>(متی ۶‏:۹‏-۱۳؛ ۷‏:۷‏-۱۱)</h4>
<p><span class="verse-marker">۱</span>بير گۆن عيسی خۉدایا دعا اديپ اوْتېرتې. اوْل مۉنې دعانې تۆکادان وقتې، شاگردلرينيݩ بيري اوْݩا: ”ارباب، یحیانېݩ اؤز شاگردلرينه اؤوراديشي یانې، سن هم بيزه خۉدایا دعا اتمگي اؤوراتسأݩ“ ديیدي. <span class="verse-marker"></span><span class="verse-marker">۲</span>عيسی اوْلارا خۉدایا دعا ادانيݩيزده شۉرقم ديیيݩ:</p>
<p class="q1">”ای، آتامېز، آدېݩ مقدس بوْلسېن!</p>
<p class="q2">پادشالېغېݩ گلسين!<span class="verse-marker"></span></p>
<p class="q1"><span class="verse-marker">۳</span>گۆنداليک نانېمېزې بيزه گۆنده بر.<span class="verse-marker"></span></p>
<p class="q1"><span class="verse-marker">۴</span>بيزه ضد گناه ادانلري باغېشلایېشېمېز یانې،</p>
<p class="q2">سن هم بيزيݩ گنالارېمېزې باغېشلا.</p>
<p class="q2">بيزي سېناغا سالما“ ديیدي.<span class="verse-marker"></span></p>
<p><span class="verse-marker">۵</span>اوْننان سوْݩ عيسی اوْلارا شۉرقم ديیدي: ”آیدالې، سيزيݩ بيريݩيزيݩ دوْستېݩېز بار. سن گيجه یارېم شوْل دوْستېݩېݩ یانېنا بارېپ: ’دوْست! ماݩا اۆچ نان قرض بر. <span class="verse-marker"></span><span class="verse-marker">۶</span>اۉزاق یوْلدان غوْلای دوْستېم گلدي. اوْنېݩ اؤݩينده غوْیارا زادېم یوْق‘ ديیدي. <span class="verse-marker"></span><span class="verse-marker">۷</span>شوْندا دوْستېݩ ايچاردن: ’ماݩا مزاحم بوْلما! ايشيک قفللې، چاغالارېم، همأميز اۉخۉلاپ یاتتېرس. من تۉرېپ، ساݩا هيچ زات بريپ بيلجک دأل‘ ديیيپ جواب بریوْر. <span class="verse-marker"></span><span class="verse-marker">۸</span>سيزه شۉنې آیدایېن، اوْل آدم ساݩا نانې دوْستلېغېݩ خاطرېنا برماسه-ده، اؤزينيݩ آبرایې اۆچين هم، حالایوْن سوْران زادېݩې برار. <span class="verse-marker"></span><span class="verse-marker">۹</span>من سيزه ديییوْرېن: ديلأݩ، سيزه بريلار؛ گؤزلأݩ، تاپارسېݩېز؛ ايشيگي قاقېݩ، سيزه آچېلار. <span class="verse-marker"></span><span class="verse-marker">۱۰</span>هاوا، ديلأن آلار، گؤزلأن تاپار، ايشيک قاقانا آچېلار. <span class="verse-marker"></span><span class="verse-marker">۱۱</span>سيزدن هایسې آتا اوْغلې بالېق ديلأنده، بالېغا دراک اوْݩا یېلان برار؟ <span class="verse-marker"></span><span class="verse-marker">۱۲</span>یا بوْلماسا یۉمۉرتا ديلأنده، اوْݩا چيیان برار؟ <span class="verse-marker"></span><span class="verse-marker">۱۳</span>شۉنېݩ اۆچين، سيز یامان بوْلېپ-هم اؤز چاغالارېݩېزا یاغشې زاتلارې برمگي بيلیوْن بوْلساݩېز، اوْندا آسمانداقې آتاݩېز اؤزيننن ديلایوْنلارا مقدس رۉحې حاص کؤپ برمزمي؟“<span class="verse-marker"></span></p>
<h3>عيسی و جنلارېݩ کتتاسي</h3>
<h4>(متی ۱۲‏:۲۲‏-۳۰‏،۴۳‏-۴۵؛ مرقس ۳‏:۲۰‏-۲۷)</h4>
<p><span class="verse-marker">۱۴</span>گۆنلريݩ بيرينده عيسی بير لال آدمنان ارواح-جنې قوْودې. ارواح-جن چېقان بادېنا، لال آدم گپلامأنه باشلادې، مردم مۉݩا حیران غالدې. <span class="verse-marker"></span><span class="verse-marker">۱۵</span>اما اوْلارېݩ کأبيري: ”اوْل ارواح-جنلارې جنلارېݩ کتتاسي بیالزابۉل آرقالې قوْوېپ چېقاریوْر“ ديیديلر. <span class="verse-marker"></span><span class="verse-marker">۱۶</span>بیلاکيلر هم اوْنې سېناماقچې بوْلېپ، آسماننان بير قدرتلې علامت گؤرکازمگيني طالب اتديلر. <span class="verse-marker"></span><span class="verse-marker">۱۷</span>اما عيسی اوْلارېݩ فکرلريني بيليپ، شۉرقم ديیدي: ”ايچينده آغېز-ديل بيرچيليک بوْلمیوْن پادشالېق توْزار، ايچينده آغېز-ديل بيرچيليک بوْلمیوْن اۆی یېقېلار. <span class="verse-marker"></span><span class="verse-marker">۱۸</span>شیطان اؤز ايچيننن بؤلينسه، پادشالېغې دۉرارمې؟ مۉنې سيزيݩ ماݩا ارواح-جنلارې بیالزابۉل آرقالې قوْویوْر ديییوْنېݩېز اۆچين آیدیوْرېن. <span class="verse-marker"></span><span class="verse-marker">۱۹</span>من ارواح-جنلارې بیالزابۉل آرقالې قوْویوْن بوْلسام، اوْندا سيزيݩ آدملارېݩېز اوْلارې کيم آرقالې قوْویوْرلار؟ شۉرقم ديییوْنېݩېز اۆچين سيزي اؤز آدملارېݩېز حکم ادار. <span class="verse-marker"></span><span class="verse-marker">۲۰</span>من ارواح-جنلارې خۉدایېݩ گۆیجي بيلان قوْویوْن بوْلسام، اوْندا خۉدایېݩ شالېغې سيزه گلاندير. <span class="verse-marker"></span><span class="verse-marker">۲۱</span>اگر بير گۆیچلي آدم دپاسيننن دېرناغېنا چنلي یاراغلانېپ، اؤز اۆیيني غوْريیوْن بوْلسا، اوْنېݩ مال-ملکي اماندادېر. <span class="verse-marker"></span><span class="verse-marker">۲۲</span>اما اؤزيننن گۆیچلي آدم تاپېلېپ هجۉم اديپ، اوْنې یېقسا، اوْندا اوْنېݩ تکیه ادیوْن همه یاراغلارېنې اليننن آلېپ ایالانار. <span class="verse-marker"></span><span class="verse-marker">۲۳</span>منيݩ بيلان بوْلمادېق ماݩا ضددير، منيݩ بيلان سۆرۆني جمعلاماديک اوْنې پېترادیوْندېر.<span class="verse-marker"></span></p>
<p><span class="verse-marker">۲۴</span>ارواح-جن انساننان چېقاننان سوْݩ، چؤللرده آیلانېپ، دېنچلېق گؤزلایوْر، اما تاپمیوْر. شوْندا اوْل: ’چېقان اۆیيمه پس گيدایين‘ ديییوْر. <span class="verse-marker"></span><span class="verse-marker">۲۵</span>پس گلانده، اۆیيݩ ايچي پأکليگيني، همه زادېݩ یرينداليگيني گؤریوْر. <span class="verse-marker"></span><span class="verse-marker">۲۶</span>اوْننان سوْݩ گيديپ، اؤزيننن هم یامان یتدي رۉحې یانېنا آلیوْر، شوْل یره بارېپ، مسکن تۉتیوْر. شۉنېݩ اۆچين، اوْل انسانېݩ سوْݩقې یاغدایې اؤݩکيسيننن هم بدتر بوْلیوْر“. <span class="verse-marker"></span><span class="verse-marker">۲۷</span>عيسی بۉ زاتلارې آیدېپ دۉرقا، جمعیتينيݩ آراسېننان بير آیال بلند سس بيلان: ”سني دنیا گتيران، سني امديران انه نأهيلي بختلې!“ ديیدي. <span class="verse-marker"></span><span class="verse-marker">۲۸</span>عيسی بوْلسا: ”هاوا، خۉدایېݩ سؤزيني اشيديپ، اوْنې برجای ادیوْنلار حاص هم بختلېدېر!“ ديیيپ جواب بردي.<span class="verse-marker"></span></p>
<h3>یۉنسېݩ علامتې</h3>
<h4>(متی ۱۲‏:۳۸‏-۴۲)</h4>
<p><span class="verse-marker">۲۹</span>جمعیت حاص کؤپ اۆیشانده، عيسی شۉرقم ديیدي: ”بۉ نسل یامان نسلدير. اوْلار علامت طالب ادیوْر، اما اوْلارا یۉنس پیغمبريݩکيدان باشغا علامت بريلمز. <span class="verse-marker"></span><span class="verse-marker">۳۰</span>یۉنس نيناوه مردمينه نأهيلي علامت بوْلان بوْلسا، انسان اوْغلې بۉ نسله عیني شوْنېݩ یانې علامت بوْلار. <span class="verse-marker"></span><span class="verse-marker">۳۱</span>یوْقارې طرفدان ملکاسي قیامت گۆني بۉ نسله ضد چېقېپ، اوْنې ملامت ادار، سببي اوْل سلیمانېݩگپلريني ديݩلامک اۆچين، یريݩ آݩرې اۉجېننان گلدي. مانا، بۉ یرده سلیماننان کتته بيري بار. <span class="verse-marker"></span><span class="verse-marker">۳۲</span>نيناوه مردمي قیامت گۆني بۉ نسله ضد چېقېپ، اوْنې ملامت ادار، سببي اوْلار یۉنسېݩ وعظې بيلان تۉبه گلديلر. مانا، بۉ یرده یۉنسدان هم کتته بيري بار.<span class="verse-marker"></span></p>
<h3>انسانېݩ بدنينيݩ اېشېغې</h3>
<h4>(متی ۵‏:۱۵؛ ۶‏:۲۲‏،۲۳)</h4>
<p><span class="verse-marker">۳۳</span>هيچ کيم چېرانې یاقېپ، گيزلين یرده یا غابېݩ آشاغېندا غوْییوْن دألدير، ترسينه، ايچاري گيرانلر اېشېغې گؤرار یانې، اوْنې چېرا پایانېݩ اۆستينده غوْییوْندېر. <span class="verse-marker"></span><span class="verse-marker">۳۴</span>بدنيݩ چېراسې گؤزدير. گؤزيݩ ساغ بوْلسا، همه بدنيݩ هم یاختېلېق بوْلار، گؤزيݩ عیبلې بوْلسا، همه بدنيݩ هم غاراݩقې بوْلار. <span class="verse-marker"></span><span class="verse-marker">۳۵</span>شوْنېݩ اۆچين هم حاضر بوْل، سندأکي اېشېق غاراݩقې بوْلماسېن. <span class="verse-marker"></span><span class="verse-marker">۳۶</span>سنيݩ همه بدنيݩ یاختېلېق بوْلېپ، هيچ بير غاراݩقې یري یوْق بوْلسا، چېرا سني اؤز اېشېغې بيلان یاختېلدیوْن یانې، بدنيݩ بۆتين یاختېلېق بوْلار“.<span class="verse-marker"></span></p>
<h3>وای حالېݩېزا!</h3>
<h4>(متی ۲۳‏:۱‏-۳۶؛ مرقس ۱۲‏:۳۸‏-۴۰)</h4>
<p><span class="verse-marker">۳۷</span>عيسی بۉ زاتلارې آیدېپ دۉرقا، بير فريسي اوْنې اۆیينه داماغا چاغېردې. عيسی بارېپ، ساچاق باشېندا اوْتۉردې. <span class="verse-marker"></span><span class="verse-marker">۳۸</span>فريسي اوْنېݩ داماقدان اؤݩ اليني یۉومانلېغېنې گؤريپ، گنگ غالدې. <span class="verse-marker"></span><span class="verse-marker">۳۹</span>اما ارباب عيسی اوْݩا شۉرقم ديیدي: ”مانا، سيز فريسيلر کأسادير چاناغېݩ داشېنې پأکلایوْرسېݩېز، اما ايچيݩيز آچگؤزليکدن هم چتللېقدان دوْلۉدېر. <span class="verse-marker"></span><span class="verse-marker">۴۰</span>ای نادانلار! داشېنې یارادان خۉدای ايچيني یاراتمادېمې؟ <span class="verse-marker"></span><span class="verse-marker">۴۱</span>محتاجلارا یۆراکدن سدقه بريݩ، شوْندا هماسي سيزيݩ اۆچين پأکيزه بوْلار. <span class="verse-marker"></span><span class="verse-marker">۴۲</span>وای حالېݩېزا، ای، فريسي انسانلار! سيز نعناعدان و پۉدينادان، هر هيلي اېسلې اوْتدان اوْننان بير بؤلاگي بریوْرسېݩېز، اما عدالت بيلان خۉدایېݩ محبتېنې فکر اتمیوْرسېݩېز. بۉلارېݩ بيريني برجای اديپ، بیلاکيلريني تاشلامالې دألسيݩيز. <span class="verse-marker"></span><span class="verse-marker">۴۳</span>وای حالېݩېزا، ای، فريسيلر! سيز کنیسالاردایاغشې یرينده اوْتۉرمانېنې، بازارلاردا اؤزيݩيزه سالام بريلمگيني حالایوْرسېݩېز. <span class="verse-marker"></span><span class="verse-marker">۴۴</span>وای حالېݩېزا! سيز هيچ بلليگي بوْلمادېق قبرا مݩزایوْرسېݩېز: انسانلار بيلمزدن شۉرقم قبرلارېݩ اۆستينده گزیوْندېرلار“.<span class="verse-marker"></span></p>
<p><span class="verse-marker">۴۵</span>تۉرات کتاب استادلارېݩ بيري اوْݩا: ”ای، استاد! سن بۉ زاتلارې آیتماق بيلان، بيزيݩ هم گؤونيميزه دگیوْرسېݩ“ ديیدي. <span class="verse-marker"></span><span class="verse-marker">۴۶</span>عيسی هم شۉرقم ديیدي: ”سيزيݩ هم وای حالېݩېزا، ای، تۉرات استادلارې! آغېر یۆکلري انسانلارا یۆکلایوْرسېݩېز، اؤزيݩيز بوْلسا اوْل یۆکلره بارماغېݩېزې هم دگيرمیوْرسېݩېز. <span class="verse-marker"></span><span class="verse-marker">۴۷</span>وای حالېݩېزا! سيز پیغمبرلريݩ قبرلارېنې غوْرشایوْرسېݩېز، اما اوْلارې اؤلديرانلر اؤز آتالارېݩېزدېر. <span class="verse-marker"></span><span class="verse-marker">۴۸</span>شؤتمک بيلان، سيز آتالارېݩېزېݩ ادانلريني تصدیقلایوْرسېݩېز. هاوا، پیغمبرلري آتالارېݩېز اؤلديردي، سيز هم اوْلارېݩ قبرلارېنې غوْرشایوْرسېݩېز. <span class="verse-marker"></span><span class="verse-marker">۴۹</span>شۉ سببدن هم، خۉدایېݩ عقلدارلېغې شۉرقم ديیيپدير: ’من اوْلارا پیغمبرلر، رسۉللار ايبارارين، اوْلارېݩ کأبيريني اؤلديرارلر، کأبيريني هم غېنارلار‘. <span class="verse-marker"></span><span class="verse-marker">۵۰</span>شوْنېݩ اۆچين هم دنیا یارادېلالې بأري همه پیغمبرلريݩ دؤکيلان غانې اۆچين بۉ نسل جوابکأردير. <span class="verse-marker"></span><span class="verse-marker">۵۱</span>هابیلېݩ غانېننان باشلاپ، عبادت‌خانه بيلان قربانلېقیرينيݩ آراسېندا اؤلديريلان زِکاریانېݩ غانېنا چنلي بۉ نسل جوابکأردير. هاوا، من سيزه شۉنې آیدیوْرېن: همه ادان ايشلري اۆچين شيپيلأکي نسل جواب برار. <span class="verse-marker"></span><span class="verse-marker">۵۲</span>وای حالېݩېزا، ای، تۉرات استادلارې! سيز بيليم-دانشېݩ آچارېنې آلېپ گيتديݩيز. اؤزيݩيز بۉ ايشيکدن گيرماديݩيز، گيرمک ايسلایوْنلارېݩ آلېنې هم آلدېݩېز“.<span class="verse-marker"></span></p>
<p><span class="verse-marker">۵۳</span>عيسی اوْل یردن غایدان وقتې فريسيلر بيلان تۉرات استادلارې اوْنېݩ ضدينه چېقېپ، عيسادان کأن سوْراغلارې سوْرامانا باشلادېلار. <span class="verse-marker"></span><span class="verse-marker">۵۴</span>شؤدیپ، عيسانې سؤزينده تۉتجاق بوْلېپ، یاغشې فرصدې پیلایوْرتېلار.<span class="verse-marker"></span></p>
<h2>۱۲-لنجي باب</h2>
<h3>عيسی ايکيیۆزلي انسانلارې ملامت ادیوْر</h3>
<h4>(متی ۱۰‏:۲۶‏-۳۱؛ ۱۲‏:۳۲)</h4>
<p><span class="verse-marker">۱</span>شوْل وقت مۆݩلرچه انسان اۆیشيپ، بيري-بيرلرينه غېسېلېشېپ دۉرتېلار. عيسی اوْزال بيلان اؤز شاگردلرينه گۆررۆݩ برمأنه باشلادې: ”اؤزيݩيزي فريسي انسانلارېݩ خمیرمایاسېننان، یعنی ايکيیۆزليليکدن غوْريݩ. <span class="verse-marker"></span><span class="verse-marker">۲</span>یاپېلان زادېݩ، اۆستي آچېلماجاق، گيزلي بوْلېپ، بيلينماجک زات یوْقدېر. <span class="verse-marker"></span><span class="verse-marker">۳</span>غاراݩقېلېقدا نأمه آیتساݩېز، یاختېلېقدا اشيديلار، اطاقلاردا آهسته سس بيلان آیدانلارېݩېز تامېݩ دپاسينده اعلان اديلار. <span class="verse-marker"></span><span class="verse-marker">۴</span>ای، دوْستلارېم، من سيزه شۉنې آیدایېن: بدني اؤلديریوْن، اما اوْننان سوْݩ هيچ زات اديپ بيلمیوْنلاردان قوْرقماݩ. <span class="verse-marker"></span><span class="verse-marker">۵</span>من سيزه کيمنن قوْرقمالېلېغېݩېزې آیدایېن: اؤلديراننن سوْݩ دۉزخا تاشلامانا گۆیجي یتیوْن خۉدایدان قوْرقېݩ. هاوا، سيزه آیدیوْرېن، اوْننان قوْرقېݩ. <span class="verse-marker"></span><span class="verse-marker">۶</span>بأش سرچه ايکي تݩݩه ساتېلمیوْرمې؟ مۉݩا غارامازدان، خۉدای اوْلارېݩ هيچ بيريني یاددان چېقارمیوْر. <span class="verse-marker"></span><span class="verse-marker">۷</span>سيزيݩ کلأݩيزدأکي ساچېݩېز هم سانېلېدېر. قوْرقماݩ، سيز سرچالردن حاص قیمتلېسېݩېز. <span class="verse-marker"></span><span class="verse-marker">۸</span>سيزه شۉنې ديییوْرېن: کيم مني انسانلارېݩ اؤݩينده قبۉل اتسه، انسان اوْغلې هم اوْنې خۉدایېݩ فرشتالرينيݩ اؤݩينده قبۉل ادار. <span class="verse-marker"></span><span class="verse-marker">۹</span>کيم مني انسانلارېݩ اؤݩينده رد اتسه، اوْنېݩ اؤزي خۉدایېݩ فرشتالرينيݩ اؤݩينده رد اديلار. <span class="verse-marker"></span><span class="verse-marker">۱۰</span>کيم انسان اوْغلېنا ضد سؤز آیتسا، باغېشلانار، اما مقدس رۉحا ديل یتيران باغېشلانماز.<span class="verse-marker"></span></p>
<p><span class="verse-marker">۱۱</span>سيزي کنیسالارا، صاحب منصبلرينيݩ، حکمدارلارېݩ یانېنا گتيرانلرينده، اؤزيݩيزي نأهيلي غوْريجاقلېغېݩېزې و نأمه ديیجکليگيݩيزي غایغې اتمأݩ. <span class="verse-marker"></span><span class="verse-marker">۱۲</span>مقدس رۉح سيزه نأمه ديیماليليگيݩيزي شوْل وقتېݩ اؤزينده اؤورادار“.<span class="verse-marker"></span></p>
<h3>بای بير نادانېݩ مثالې</h3>
<p><span class="verse-marker">۱۳</span>جمعیتيݩ آراسېننان بيري عيسا: ”استاد! دوْغانېما آیت، غوْی، اوْل ميراثې منيݩ بيلان پایلاشسېن“ ديیدي. <span class="verse-marker"></span><span class="verse-marker">۱۴</span>عيسی اوْݩا: ”ای، انسان، کيم مني سيزيݩ اۆستيݩيزدن قاضي یا حاکم اديپ بللادي؟“ ديیدي. <span class="verse-marker"></span><span class="verse-marker">۱۵</span>اوْننان سوْݩ اوْلارا: ”حاضر بوْلېݩ! اؤزيݩيزي هر هيلي نفسدن غوْريݩ، سببي انسانېݩ یاشایېشې اوْنېݩ مال-ملکينيݩ بوْللېغېنا باغلې دألدير“ ديیدي. <span class="verse-marker"></span><span class="verse-marker">۱۶</span>سوْݩ عيسی اوْلارا بير مثال آیدېپ بردي: ”بير بای آدمېݩ یري بوْل حاصل بریوْر. <span class="verse-marker"></span><span class="verse-marker">۱۷</span>اوْل آدم: ’نأمه اتسامکأم؟ حاصلېمې غوْیمانا یريم یوْق‘ ديیيپ، اؤزي بيلان گپلادیوْر. <span class="verse-marker"></span><span class="verse-marker">۱۸</span>اوْننان سوْݩ اوْل: ’هأ، من، مانا، شۉرقم ادارين: انبرلارېمې سؤکيپ، اۉلۉراق انبرلار غوْرشارېن، همه غاللامې، بار زادېمې شوْل یره جمعلأرين. <span class="verse-marker"></span><span class="verse-marker">۱۹</span>اؤزيمه بوْلسا، ”ای، جانېم، کؤپ یېل اۆچين جمعلالان کأن زادېݩ بار، دېنجېݩې آل، ايی، ايچ، کيف ات“ ديیارين‘ ديییوْر. <span class="verse-marker"></span><span class="verse-marker">۲۰</span>اما خۉدای اوْݩا: ’ای، نادان! عیني شۉ گيجأنيݩ اؤزينده جانېݩ آلېنار. اوْننان سوْݩ اؤزيݩ اۆچين تیارلان زاتلارېݩ کيمه غالار؟‘ ديییوْر. <span class="verse-marker"></span><span class="verse-marker">۲۱</span>اؤزي اۆچين خزینه توْپلایوْن، اما خۉدایېݩ نظرېندا بای بوْلمادېق هر بير آدمېݩ سوْݩې شۉرقم بوْلار“.<span class="verse-marker"></span></p>
<h3>غایغې اتمأݩ</h3>
<h4>(متی ۶‏:۲۵‏-۳۴)</h4>
<p><span class="verse-marker">۲۲</span>اوْننان سوْݩ عيسی شاگردلرينه شۉرقم ديیدي: ”شوْݩا وره سيزه ديییوْرېن: نأمه ايیيپ-ايچارين ديیيپ تنيݩيزه، نأمه گیارين ديیيپ غایغې اتمأݩ. <span class="verse-marker"></span><span class="verse-marker">۲۳</span>جان ناننان، بدن اگين-کؤیناکدن حاص قیمتلېدېر. <span class="verse-marker"></span><span class="verse-marker">۲۴</span>غۉش قارغالارا گؤزلأݩ، اوْلار نه اکیوْرلار، نه اوْریوْرلار. اوْلارېݩ نه انبرلارې، نه اۉرېلارې بار. مۉݩا غارامازدان، خۉدای اوْلارېݩ رېسقلارېنې بریوْر. سيز غۉش قارغالاردان نأچه برابر قیمتلېسېݩېز! <span class="verse-marker"></span><span class="verse-marker">۲۵</span>سيزيݩ هایسې بيريݩيز غایغې اديپ، عمريݩيزي بير ساعت اۉزالدېپ بيلیوْرسېݩېز؟ <span class="verse-marker"></span><span class="verse-marker">۲۶</span>بۉ کيشيجيک زادې اديپ بيلمیوْن بوْلساݩېز، اوْندا نأمه اۆچين غالان زاتلارېݩ غایغېسېنې ادیوْرسېݩېز؟ <span class="verse-marker"></span><span class="verse-marker">۲۷</span>بير اوْوادان آق گۆليݩ اؤسيشينه سېن اديݩ: اوْلار نه زحمت چکیوْرلار، نه یۆپ اگيریوْرلار. اما من سيزه ديییوْرېن، حتّیٰ سلیمان هم اؤزينيݩ همه شان-شهرتينده بۉلارېݩ هيچ بيري یانې گیينمأنتي. <span class="verse-marker"></span><span class="verse-marker">۲۸</span>اما بۉ گۆن بار بوْلېپ، ارتير اوْجاغا تاشلانیوْن میدان اوْتېنې خۉدای شۉرقم گیينديریوْن بوْلسا، سيزي اوْننان حاص سۆشيک گیينديرمزمي، ای، ايمانې آزلار؟! <span class="verse-marker"></span><span class="verse-marker">۲۹</span>شوْنېݩ اۆچين هم نأمه ايیيپ-ايچجکليگيݩيزي، نأمه گیجکليگيݩيزي گؤزلامأݩ، بۉلار اۆچين آلادا اتمأݩ. <span class="verse-marker"></span><span class="verse-marker">۳۰</span>بۉ زاتلارېݩ بارېنې بۉ دنیانېݩ مردملري گؤزلایوْندېر. آتاݩېز بۉلارېݩ هماسينيݩ سيزه گراکليگيني بيلیوْر. <span class="verse-marker"></span><span class="verse-marker">۳۱</span>سيز بوْلسا خۉدایېݩ شالېغېنېگؤزلأݩ، شوْندا بۉ زاتلار هم سيزه اوْنېݩ اۆستينه غوْشېلېپ بريلار.<span class="verse-marker"></span></p>
<p><span class="verse-marker">۳۲</span>قوْرقما، ای، کيشيجيک سۆري! چۆنکي آتاݩېز شالېغې سيزه برمگي معقۉل بيلدي. <span class="verse-marker"></span><span class="verse-marker">۳۳</span>نأمأݩيز بار بوْلسا ساتېݩ، غریبلارا سدقه بريݩ. اؤزيݩيزه کهنالمیوْن غاپجېق، آسماندا تۆکانمیوْن خزینه تیارلاݩ. اوْل یره اوْغرې گليپ بيلیوْن دألدير، گۆیه ايییوْن دألدير. <span class="verse-marker"></span><span class="verse-marker">۳۴</span>خزیناݩېز نيرده بوْلسا، یۆراگيݩيز هم شوْل یردادير.<span class="verse-marker"></span></p>
<h3>اۉخۉلاماݩ، تیار بوْلېݩ</h3>
<h4>(متی ۲۴‏:۴۵‏-۵۱)</h4>
<p><span class="verse-marker">۳۵</span>بيللريݩيز غۉشاقلې، چېرالارېݩېز یاقېقلې بوْلسېن. <span class="verse-marker"></span><span class="verse-marker">۳۶</span>طوْیدان گليپ، خوْجایېنې ايشيگي قاقاندا، درراو اوْݩا ايشيگي آچمانا غاراشیوْن انسانلار یانې بوْلېݩ. <span class="verse-marker"></span><span class="verse-marker">۳۷</span>خوْجایېنې دوْلانېپ گلانده، اوْنېݩ اوْیا گؤرجک خدمتکأرلري نأهيلي بختلې! سيزه دوْغرۉسېنې آیدیوْرېن، خوْجایېن بيليني غۉشاپ، خدمتکأرلريني ساچاق باشېندا اوْتۉردار. یانېنا گليپ، اوْلارا اؤزي خدمت ادار. <span class="verse-marker"></span><span class="verse-marker">۳۸</span>خوْجایېݩگيجه یارېم گلسه، داݩنان گلسه، اوْل گلانده، اوْیا گؤرجک خدمتکأرلري نأهيلي بختلېدېر! <span class="verse-marker"></span><span class="verse-marker">۳۹</span>اما شۉنې بيليپ غوْیېݩ: اۆی ایاسي اوْغرېنېݩ هایسې ساعتدا گلجگيني بيلساتي، اۆیيني تالاتمازتې. <span class="verse-marker"></span><span class="verse-marker">۴۰</span>سيز هم تیار بوْلېݩ، سببي انسان اوْغلې سيزيݩ فکر اتمیوْن وقتېݩېزدا گلار“.<span class="verse-marker"></span></p>
<p><span class="verse-marker">۴۱</span>شوْندا پِطرُس: ”ارباب، بۉ مثالې فقط بيزه آیدیوْرسېݩمې یا همالره؟“ ديیيپ سوْرادې.<span class="verse-marker"></span></p>
<p><span class="verse-marker">۴۲</span>اربابعيسی شۉرقم جواب بردي: ”خوْجایېنېݩ صادق هم عقللې کمکچيسي کيم؟ بیلاکي خدمتکأرلرينه وقتلې-وقتېندا داماق برمک اۆچين، اوْلارېݩ اۆستيننن غوْییوْن آدمې دألمي؟ <span class="verse-marker"></span><span class="verse-marker">۴۳</span>خوْجایېنې پس گلانده، ايشينيݩ باشېندا گؤران خدمتکأري نأهيلي بختلې! <span class="verse-marker"></span><span class="verse-marker">۴۴</span>سيزه دوْغرۉسېنې آیدیوْرېن، خوْجایېنې همه مال-ملکيني شوْݩا اېنانار. <span class="verse-marker"></span><span class="verse-marker">۴۵</span>اما شوْل خدمتکأر اؤز ايچيننن: ’خوْجایېنېم گيچ گلار‘ ديیيپ، غۉللارې و کنيزلري اۉرمانا، ايیيپ-ايچيپ، سرخوْش بوْلمانا باشلاسا، <span class="verse-marker"></span><span class="verse-marker">۴۶</span>خوْجایېنې هم اوْنېݩ فکر اتمیوْن گۆنينده، فکر اتمیوْن ساعتېندا گلسه، اوْنې بؤلاک-بؤلاک اديپ، خدمتکأرينيݩ باشېنا خيانت ادیوْلارېݩ گۆوۆنيني سالار.<span class="verse-marker"></span></p>
<p><span class="verse-marker">۴۷</span>خوْجایېنېنېݩ ايسلاگيني بيلسه-هم، تیار بوْلمیوْن، اوْنېݩ ايسلاگيني یرينه یتيرمیوْن خدمتکأر کؤپ ینجيلار. <span class="verse-marker"></span><span class="verse-marker">۴۸</span>اما بيلمزليکدن تایاغا مناسب ايش ادان آدم آز ینجيلار. کيمه کؤپ بريلان بوْلسا، اوْننان حاص کؤپ سوْرالار. کيمه کؤپ زات اېنانېلان بوْلسا، اوْننان کؤپ زات هم ايسلانيلار“.<span class="verse-marker"></span></p>
<h3>اوْݩۉشمازلېق و آیرېلېق</h3>
<h4>(متی ۱۰‏:۳۴‏-۳۶)</h4>
<p><span class="verse-marker">۴۹</span>عيسی سؤزيني دوام اتدي: ”من یر یۆزينه اوْت یاغدېرمانا گلديم. کشکه شوْل اوْت اوْزالراق تۉتاشېپ بير یانساتې! <span class="verse-marker"></span><span class="verse-marker">۵۰</span>من کتته غایغې باتیوْرېن. بۉ عمله آشیوْنچا، من دارېغیوْرېن! <span class="verse-marker"></span><span class="verse-marker">۵۱</span>مني یر یۆزينه پاراخاتلېق گتيرمأنه گلاندير ديییوْرسېݩېزمې؟ یوْق، آغېز-ديل بيرسيزليک گتيرمأنه گلديم ديییوْرېن. <span class="verse-marker"></span><span class="verse-marker">۵۲</span>مۉننان سوْݩ بير اۆیده یاشایوْن بأش انسان اوْݩۉشمان، اۆچۆسي ايکيسينه ضد، ايکيسي هم اۆچۆسينه ضد بوْلار. <span class="verse-marker"></span><span class="verse-marker">۵۳</span>آتا اوْغلېنا، اوْغۉل آتاسېنا ضد، انه غېزېنا، غېز اناسينه ضد، غایېن-انه کلنينه، کلين غایېن-اناسينه ضد بوْلار“.<span class="verse-marker"></span></p>
<h3>علامتلارا دۆشينمک</h3>
<h4>(متی ۱۶‏:۲‏،۳؛ ۵‏:۲۵‏،۲۶)</h4>
<p><span class="verse-marker">۵۴</span>عيسی جمعیته یۆزلانيپ، شۉرقم ديیدي: ”سيز گۆنباتاردان بير بۉلۉدېݩ پیدا بوْلانېنې گؤران بادېݩېزا: ’ايندي جالا یاغار‘ ديییوْرسېݩېز، شۉرقم هم بوْلیوْر. <span class="verse-marker"></span><span class="verse-marker">۵۵</span>یوْقارې طرفدان شمال اؤوسانده: ’هوا اېسسې بوْلجاق‘ ديییوْرسېݩېز، شۉرقم هم بوْلیوْر. <span class="verse-marker"></span><span class="verse-marker">۵۶</span>ای، ايکيیۆزليلر! یريݩ هم آسمانېݩ گؤرنۆشيننن معنی چېقارېپ بيلیوْرسېݩېز، نأمه اۆچين بۉ شيپيلأکي وقتدان معنی چېقارېپ بيليݩيز یوْق؟<span class="verse-marker"></span></p>
<p><span class="verse-marker">۵۷</span>نأمه اۆچين اؤزيݩيزه دوْغرې زادې سایلاپ آلېپ بيلمیوْرسېݩېز؟ <span class="verse-marker"></span><span class="verse-marker">۵۸</span>اگر بيري سننن شکایتچې بوْلېپ، قاضينېݩ یانېنا آلېپ گيتسه، اوْنېݩ بيلان یوْلداقاݩ صلح ات. بوْلماسا اوْل سني قاضا، قاضي هم بنديخانانېݩ پایراسېنېݩ الينه تابشېرېپ، سوْݩ بنديخانا گيرارسيݩ. <span class="verse-marker"></span><span class="verse-marker">۵۹</span>ساݩا شۉنې آیدیوْرېن، جريمأݩيݩ آخرېنا چنلي برماسأݩ، اوْل یردن چېقمارسېݩ“.<span class="verse-marker"></span></p>
<h2>۱۳-لنجي باب</h2>
<h3>تۉبه اتمک یا هلاک بوْلماق</h3>
<p><span class="verse-marker">۱</span>شوْل وقت بيرنأچه آدم گليپ، پیلاطُسېݩنأمه ادانلري اۆچين عيسی خبر برديلر. پیلاطُس اوْلارېݩ کأبيريني اؤلديريپ، اوْلارېݩ غانلارېنې آقېپ دۉران قربانلېقلارېنا غوْشېپتې. (بۉ اؤلان انسانلار جليلیه ولایتېندانتې.) <span class="verse-marker"></span><span class="verse-marker">۲</span>عيسی شۉرقم جواب بردي: ”شۉرقم عذاب چکان بۉ جلیلاليلري بیلاکي همه جلیلاليلردن حاص کؤپ گنالې حسابلایوْرسېݩېزمې؟ <span class="verse-marker"></span><span class="verse-marker">۳</span>البته، یوْق! اما تۉبه اتماسأݩيز، سيزيݩ همأݩيز شوْلار یانې هلاک بوْلارسېݩېز. <span class="verse-marker"></span><span class="verse-marker">۴</span>یا سیلۉحا ميناراسې اۆستلرينه یېقېلېپ اؤلان اوْن سکيز آدم یادېݩېزدا دألمي؟ بوْلماسا شوْلار اۉرشليمدأکيلردن حاص کؤپ جبرانلېدېر فکر ادیوْرسېݩېزمې؟ <span class="verse-marker"></span><span class="verse-marker">۵</span>البته، یوْق! اما تۉبه اتماسأݩيز، سيزيݩ همأݩيز شوْلار یانې هلاک بوْلارسېݩېز“.<span class="verse-marker"></span></p>
<p><span class="verse-marker">۶</span>اوْننان سوْݩ عيسی اوْلارا شۉ مثالې گۆررۆݩ بردي: ”بير آدمېݩ باغېندا گؤگاريپ دۉران بير انجير درختې بار اکان. اوْل گليپ، اوْننان میوه آغتاریوْر، اما هيچ زات تاپمیوْر. <span class="verse-marker"></span><span class="verse-marker">۷</span>اوْل باغبانا: ’من اۆچ یېلدان بأري گليپ، بۉ انجير درختېننان میوه گؤزلایوْن، اما بيريني تاپام یوْق. اوْنې کسيپ تاشلا! اوْل ايندي درده دگيرمیوْر. نأمه اۆچين یر تۉتېپ دۉر؟‘ ديییوْر. <span class="verse-marker"></span><span class="verse-marker">۸</span>اما باغبان اوْݩا: ’ارباب، اوْݩا بۉ یېل هم دگمه، من اوْنېݩ تؤواراگيني غازېپ، نۉرې برایين. <span class="verse-marker"></span><span class="verse-marker">۹</span>گلجک یېل میوه برسه یاغشې، اگر برماسه، اوْنې کسيپ تاشلارسېݩ‘ ديییوْر“.<span class="verse-marker"></span></p>
<h3>عيسی بيلي بۆکيلان آیالې شفا بریوْر</h3>
<p><span class="verse-marker">۱۰</span>بير سبت گۆنيعيسیکنیسالارېݩ بيرينده مردمه تبليغ بريپ دۉرتې. <span class="verse-marker"></span><span class="verse-marker">۱۱</span>اوْل یرده اوْن سکيز یېل بأري ايچينده کسلليک رۉحې بوْلان بيلي بۆکيک بير آیال بارتې. اوْل ايکي اپلانيپ، هيچ ديکاليپ بيلمیوْرتې. <span class="verse-marker"></span><span class="verse-marker">۱۲</span>عيسی اوْنې گؤرانده، یانېنا چاغېرېپ: ”ای آیال! سن چکیوْن دردلريݩنن خلاص بوْلدېݩ“ ديیدي. <span class="verse-marker"></span><span class="verse-marker">۱۳</span>اوْننان سوْݩ عيسی اللريني آیالېݩ اۆستينده غوْیدې، اوْل شوْبادا ديکاليپ، خۉدایې شهرتلانديرمأنه باشلادې. <span class="verse-marker"></span><span class="verse-marker">۱۴</span>اما عيسانېݩ کسل آیالا سبت گۆني شفا برانينه قهرې گلان کنیسه کتتاسي مردمه یۆزلانيپ: ”ايشلامک اۆچين آلتې گۆن باردېر، شفا تاپمانا سبت گۆني دأل، باشغا گۆنلرده گليݩ“ ديیدي. <span class="verse-marker"></span><span class="verse-marker">۱۵</span>ارباب عيسی هم اوْݩا: ”ای، ايکيیۆزليلر! سيزيݩ هایسې بيريݩيز سبت گۆني اؤکۆزيݩيزي یا اشاگيݩيزي آخېرېݩ باشېننان چؤزيپ، سۉوا یاقمانا اکيتمیوْرسېݩېز؟ <span class="verse-marker"></span><span class="verse-marker">۱۶</span>بۉ آیال اوْن سکيز یېللاپ شیطان طرفېننان داݩېلان ابراهیمېݩ غېزېدېر. بوْلماسا سبت گۆني بوْلانې اۆچين اوْل بۉ زنجیردن ازاد اديلمالي دألمي؟“ ديیدي. <span class="verse-marker"></span><span class="verse-marker">۱۷</span>عيسی بۉ سؤزلري آیدان وقتې، اوْݩا ضد چېقانلارېݩ هماسي اۉیالدې. مردم بوْلسا اوْنېݩ ادیوْن عجایب ايشلرينه بگاندي.<span class="verse-marker"></span></p>
<h3>اَوری دأنه مثالې و خمیرمایه مثالې</h3>
<h4>(متی ۱۳‏:۳۱‏-۳۳؛ مرقس ۴‏:۳۰‏-۳۲)</h4>
<p><span class="verse-marker">۱۸</span>اوْننان سوْݩ عيسی: ”خۉدایېݩ شالېغې نأمه مݩزایوْر؟ اوْنې نأمه مݩزادایين؟ <span class="verse-marker"></span><span class="verse-marker">۱۹</span>اوْل بير آدمېݩ اؤز مللاگينه اکان اَوری تخمېنا مݩزاشدير. اوْل اؤسيپ، درختا اؤوريلیوْر، غۉشلار-هم اوْنېݩ شاخالارېندا کتاک غوْرشانیوْرلار“ ديیدي.<span class="verse-marker"></span></p>
<p><span class="verse-marker">۲۰</span>عيسی ینه سؤز آچېپ: ”خۉدایېݩ شالېغېنې نأمه مݩزادایين؟ <span class="verse-marker"></span><span class="verse-marker">۲۱</span>اوْل خمیرمایه مݩزایوْر: آیال اۆچ کرسان اۉنا بيرجه بؤلاک خمیرمایه غوْشسا، همه خمير چيشیوْر“ ديیدي.<span class="verse-marker"></span></p>
<h3>دأر ايشيک مثالې</h3>
<h4>(متی ۷‏:۱۳‏،۱۴‏،۲۱‏-۲۳)</h4>
<p><span class="verse-marker">۲۲</span>عيسیاۉرشليمه طرف گيديپ باریوْرقا، شهرلريݩ، اوْبالارېݩ ايچيننن اؤتيپ، انسانلارا تبليغ ادیوْرتې. <span class="verse-marker"></span><span class="verse-marker">۲۳</span>بير آدم اوْننان: ”ای، ارباب! خلاص اديلجکلريݩ سانې آز بوْلارمېقا؟“ ديیيپ سوْرادې.</p>
<p>عيسی اوْلارا شۉرقم ديیدي: <span class="verse-marker"></span><span class="verse-marker">۲۴</span>”من سيزه ديییوْرېن: دأر ايشيکدن گيرمأنه کوْشش اديݩ، سببي کؤپلر بۉ ايشيکدن گيرجک بوْلیوْرلار، اما باشارمازلار. <span class="verse-marker"></span><span class="verse-marker">۲۵</span>اۆی ایاسي تۉرېپ، ايشيگي قفللاندا، سيز داشاردا غالېپ، ايشيگي قاقارسېݩېز و: ’آغا، بيزه ايشيگي آچا!‘ ديیيپ یالبارارسېݩېز. اوْل هم سيزه: ’من سيزي تانيم یوْق، نيردن گلانيݩيزي بيلام یوْق‘ ديیيپ جواب برار. <span class="verse-marker"></span><span class="verse-marker">۲۶</span>شوْندا سيز: ’بيز سنيݩ بيلان ايیيپ-ايچديک. سن کؤچالريميزده بيزه ساپاق برديݩ‘ ديیارسيݩيز. <span class="verse-marker"></span><span class="verse-marker">۲۷</span>اما اوْل ینه: ’من سيزي تانيم یوْق! نيردنليگيݩيزي بيلام یوْق! یوْق بوْلېݩ یانېمنان، ای، یامانلار!‘ ديیيپ جواب برار. <span class="verse-marker"></span><span class="verse-marker">۲۸</span>ابراهیمې، اسحاغې، یعقۉبې و همه پیغمبرلريخۉدایېݩ شالېغېندا، اؤزيݩيزيݩ بوْلسا داشارې قوْوېلانېݩېزې گؤران وقتېݩېز، اوْل یرده آغلاما هم ديش غېجاما بوْلار. <span class="verse-marker"></span><span class="verse-marker">۲۹</span>الاريدن، گۆنباتاردان، غیرادان، یوْقارېدان انسانلار گليپ، خۉدایېݩ شالېغېندا ساچاق باشېندا اوْتۉرارلار. <span class="verse-marker"></span><span class="verse-marker">۳۰</span>راست آیدیوْرېن، بیرینجيلر بوْلجاق آخر بوْلار و آخر بوْلجاقلار بيرينجي بوْلارلار“.<span class="verse-marker"></span></p>
<h3>عيسی اۉرشليم شهره یاز تۉتیوْر</h3>
<h4>(متی ۲۳‏:۳۷‏-۳۹)</h4>
<p><span class="verse-marker">۳۱</span>شوْل وقت کأبير فريسيلر گليپ، عيسی: ”بۉ یردن چېقېپ، باشغا یره گيت. هيرۉديس سني اؤلديرجک بوْلیوْر“ ديیديلر. <span class="verse-marker"></span><span class="verse-marker">۳۲</span>عيسی اوْلارا شۉرقم ديیدي: ”گيديݩ، اوْل تيلکأ آیدېݩ، مانا، من بۉ گۆن و ارتير ارواح-جنلارې قوْوېپ، شفا برارين، اۆچۆلنجي گۆني ايشيمي بيتيرارين. <span class="verse-marker"></span><span class="verse-marker">۳۳</span>اما شوْندا من بۉ گۆن، ارتير و بيريگۆن یوْل یؤريمالي، سببي پیغمبريݩاۉرشليمنن داشاردا اؤلمگي بوْلېپ بيلجک زات دألدير! <span class="verse-marker"></span><span class="verse-marker">۳۴</span>ای، اۉرشليم! پیغمبرلري اؤلديریوْن، اؤزينه یوْللانانلارې داشلایوْن اۉرشليم! توْوۉغېݩ اؤز جۆیجالريني غاناتلارېنېݩ آشاغېنا جمعلایشي یانې، من هم کأن ساپار سنيݩ چاغالارېݩې جمعلاجک بوْلدېم، اما سيز مۉنې ايسلاماديݩيز! <span class="verse-marker"></span><span class="verse-marker">۳۵</span>مانا، اۆیيݩيز خرابه اؤوريلار. سيزه شۉنې آیدایېن: ’اربابېݩ آدېننان گلیوْنا آلقېش بوْلسېن!‘ ديییوْنچاݩېز، مني غایتادان گؤرمارسيݩيز“.<span class="verse-marker"></span></p>
<h2>۱۴-لنجي باب</h2>
<h3>عيسی بير فريسينيݩ اۆیينده</h3>
<p><span class="verse-marker">۱</span>بير سبت گۆنيعيسیفريسيلريݩ کتتالرينيݩ بيرينيݩ اۆیينه داماق ايیمأنه گلدي. همالر اوْݩا دقت بيلان گؤزلایوْرتېلار. <span class="verse-marker"></span><span class="verse-marker">۲</span>عيسانېݩ آلېندا آیاغې-الي چيشان بير آدم اوْتېرتې. <span class="verse-marker"></span><span class="verse-marker">۳</span>عيسی فريسيلردن و تۉرات کتاب استادلارېننان: ”سبت گۆني بير کسل شفا برمکليک قانۉنا دوْغرې گلیوْرمې یا یوْق؟“ ديیيپ سوْرادې. <span class="verse-marker"></span><span class="verse-marker">۴</span>اوْلار سسيني چېقارمادېلار. عيسی هم یاݩقې آدما اليني دگريپ، اوْݩا شفا بردي و اۆیينه ايباردي. <span class="verse-marker"></span><span class="verse-marker">۵</span>اوْننان سوْݩ اوْلاردان: ”بيريݩيزيݩ اوْغلېݩېز یا اؤکۆزيݩيز غۉیا غاچسا، سبت گۆنيليگينه غارامازدان اوْنې درراو چېقارمارسېݩېزمې؟“ ديیيپ سوْرادې. <span class="verse-marker"></span><span class="verse-marker">۶</span>اوْلار بۉ سوْراغلارا جواب بريپ بيلماديلر.<span class="verse-marker"></span></p>
<p><span class="verse-marker">۷</span>عيسی چاغېرېلانلارېݩ تؤري سایلایوْنلېقلارېنې گؤريپ، اوْلارا شۉ مثالې آیتدې: <span class="verse-marker"></span><span class="verse-marker">۸</span>”بيري سني طوْیا چاغېراندا، بارېپ تؤره اؤتمه. اوْل سننن حاص حرمتلې بيريني چاغېران بوْلماسېن. <span class="verse-marker"></span><span class="verse-marker">۹</span>طوْی ایاسي گليپ، ساݩا: ’یريݩي بۉ آدما بر‘ ديیماسين. اوْننان سوْݩ سن اۉیالېپ، ايشيگيݩ یانېندا اوْتۉرمالې بوْلارسېݩ. <span class="verse-marker"></span><span class="verse-marker">۱۰</span>شوْنېݩ اۆچين بير یره چاغېرېلانېݩدا، ايشيک آغېزدا اوْتۉر. سني چاغېران یانېݩا گليپ: ’ای، دوْست! تؤره اؤت‘ ديیسين. شوْندا ساچاق باشېنداقې اوْتۉرانلارېݩ یانېندا حرمتېݩ بوْلار. <span class="verse-marker"></span><span class="verse-marker">۱۱</span>اؤزيني یوْقارې تۉتیوْن انسان پسالديلر، پس تۉتیوْن بوْلسا بیگالديلر“.<span class="verse-marker"></span></p>
<p><span class="verse-marker">۱۲</span>اوْننان سوْݩ عيسی اؤزيني چاغېرانا: ”گۆنوْرتان یا آغشام داماغېنې برانيݩده، دوْست-یارلارېݩې، دوْغانلارېݩې، بای همسایالارېݩې چاغېرما. اگر چاغېرساݩ، اوْلار هم سني چاغېرېپ، مۉنېݩ اجريني آلارسېݩ. <span class="verse-marker"></span><span class="verse-marker">۱۳</span>مهماندارلېق برانيݩدا غریبلارې، معیۉبلارې، آغساقلارې، کؤرلري چاغېر. <span class="verse-marker"></span><span class="verse-marker">۱۴</span>شوْندا سن یالقانارسېݩ. چۆنکي اوْلار ساݩا یريني دوْلېپ بيلمزلر، مۉنېݩ اجري ساݩا دوْغرې انسانلارېݩ ديرالان وقتې بريلار“ ديیدي.<span class="verse-marker"></span></p>
<h3>کتته جشن مثالې</h3>
<h4>(متی ۲۲‏:۱‏-۱۰)</h4>
<p><span class="verse-marker">۱۵</span>عيسی بيلان ساچاق باشېندا اوْتۉرانلارېݩ بيري مۉنې اشيدانده، اوْݩا: ”خۉدایېݩ شالېغېندا نان ايیجک انسان نأهيلي بختلې!“ ديیدي. <span class="verse-marker"></span><span class="verse-marker">۱۶</span>عيسی هم اوْݩا شۉرقم ديیدي: ”بير آدم کتته مهماندارلېق بريپ، بير کأن مهمان چاغېرېپدېر. <span class="verse-marker"></span><span class="verse-marker">۱۷</span>داماق وقتې بوْلاندا، اوْل: ’گليݩ، همه زات تیار‘ ديیيپ، مهمانلارا خبر برمک اۆچين، اؤز خدمتکأريني اۉورادیوْر. <span class="verse-marker"></span><span class="verse-marker">۱۸</span>اما اوْلارېݩ هماسي اؤتۆنچ سوْرامانا باشلایوْرلار. بيرينجيسي اوْݩا: ’من بير بؤلاک یر ساتېن آلدېم، شوْنې گؤرمأنه گيتمالي. خواهش ادیوْرېن، مني باغېشلا‘ ديییوْر. <span class="verse-marker"></span><span class="verse-marker">۱۹</span>بیلاکيسي: ’من بأش جۆپ اؤکۆز ساتېن آلدېم، شوْلارې سېنامانا باریوْرېن. خواهش ادیوْرېن، غاتې گؤرمه‘ ديییوْر. <span class="verse-marker"></span><span class="verse-marker">۲۰</span>ینه بيري: ’من تازه اۆیلانديم، شوْنېݩ اۆچين بارېپ بيلمیوْرېن‘ ديییوْر. <span class="verse-marker"></span><span class="verse-marker">۲۱</span>خدمتکأر گليپ، بۉلارې اؤز جنابېنا خبر بریوْر. اوْننان سوْݩ اۆی ایاسي قهرلانېپ، خدمتکأرينه: ’درراو شهريݩ کؤچالرينه، یوْللارېنا گيت، غریبلارې، معیۉبلارې، کؤرلري، آغساقلارې شۉ یره گتير‘ ديییوْر. <span class="verse-marker"></span><span class="verse-marker">۲۲</span>خدمتکأر: ’جناب! سنيݩ آیدانېݩ یرينه یتيريلدي، اما شيپيلأ هم یر بار‘ ديییوْر. <span class="verse-marker"></span><span class="verse-marker">۲۳</span>اوْننان سوْݩ جناب خدمتکأرينه: ’اۆیيم دوْلار یانې، اوْبالارا، اوْنېݩ داش-تؤواراگيندأکي میدانلارا آیلان، انسانلارې گلار یانې ات‘ ديییوْر. <span class="verse-marker"></span><span class="verse-marker">۲۴</span>من سيزه شۉنې آیدایېن: شوْل بيرينجي چاغېرېلانلارېݩ یکاجاسي هم منيݩ ساچاغېمنان داتماز“.<span class="verse-marker"></span></p>
<h3>مسيحيݩ شاگردي بوْلماغېݩ قيمتي</h3>
<h4>(متی ۱۰‏:۳۷‏،۳۸)</h4>
<p><span class="verse-marker">۲۵</span>کتته جمعیت عيسی بيلان بيله باریوْرتې. عيسی اېزېنا اؤوريليپ، اوْلارا شۉرقم ديیدي: <span class="verse-marker"></span><span class="verse-marker">۲۶</span>”کيم منيݩ یانېما گلمک ايسلاسه، آتاسېنې، اناسيني، آیالېنې، چاغاسېنې، دوْغانېنې، اۉیاسېنې، حتّیٰ اؤز جانېننان هم گچماسه، منيݩ شاگرديم بوْلېپ بيلمز. <span class="verse-marker"></span><span class="verse-marker">۲۷</span>کيم اؤز صلیبيني گؤتاريپ، منيݩ اېزېما دۆشماسه، منيݩ شاگرديم بوْلېپ بيلمز. <span class="verse-marker"></span><span class="verse-marker">۲۸</span>آیدالې، آراݩېزدان بيري جای غۉرشاجاق بوْلسا. اوْل بيرينجي اوْتۉرېپ، جایې غوْرشامانا پۉلېنېݩ یتيپ-یتماجکليگيني حسابلامازمې؟ <span class="verse-marker"></span><span class="verse-marker">۲۹</span>سببي جایېنېݩ پایاسېنې غوْرشاننان سوْݩ ايشي تۆکاديپ بيلماسه، مۉنې گؤرانلريݩ هماسي اوْݩا گۆلار. <span class="verse-marker"></span><span class="verse-marker">۳۰</span>اوْلار: ’بۉ آدم مۉنې غۉرشامانا باشلادې، اما تۆکاديپ بيلمادي‘ ديیارلر. <span class="verse-marker"></span><span class="verse-marker">۳۱</span>یا بوْلماسا بير پادشاه باشغا بير پادشاه بيلان اۉرۉشمانا باریوْر ديیالي. ’اۆستيمه گلیوْن یيگريمي مۆݩ عسکره اوْن مۆݩ عسکر بيلان اۉرېشېپ بيلارميکأم‘ ديیيپ، بيرينجي اوْتۉرېپ مصلحتلاشمازمې؟ <span class="verse-marker"></span><span class="verse-marker">۳۲</span>مۉنې اۉرشدا اديپ بيلماجک بوْلسا، دشمن اۉزاقداقا، نماینده ايباريپ، صلح شرطلريني سوْرار. <span class="verse-marker"></span><span class="verse-marker">۳۳</span>شۉنېݩ اۆچين، سيزيݩ هر بيريݩيز همه زادېݩېزدان اميدېݩېزې اؤزماسأݩيز، منيݩ شاگرديم بوْلېپ بيلمارسيݩيز.<span class="verse-marker"></span></p>
<p><span class="verse-marker">۳۴</span>دۉز یاغشې زاتدېر، اما اوْل اؤز اصل طعمېنې الدن برسه، اوْندا اوْݩا نأديپ طعم بريلار؟ <span class="verse-marker"></span><span class="verse-marker">۳۵</span>اوْل نه یره یارار، نه نۉرې اديپ دهقانلېق یريݩيزه تۉتېنېپ بيلمارسيݩيز. اوْندا اوْنې دؤکمالي بوْلارسېݩېز. اشيتمأنه غۉلاغې بار انسان اشيتسين!“<span class="verse-marker"></span></p>
<h2>۱۵-لنجي باب</h2>
<h3>یيتان غوْیۉن مثالې</h3>
<h4>(متی ۱۸‏:۱۲‏-۱۴)</h4>
<p><span class="verse-marker">۱</span>همه مالیاتچېلار بيلان گناهکارلار عيسانېݩ آیدیوْن زاتلارېنې ديݩلامک اۆچين، اوْنېݩ داشېنا اۆیشیوْرتېلار. <span class="verse-marker"></span><span class="verse-marker">۲</span>فريسيلر بيلان تۉرات کتاب استادلارې بوْلسا: ”بۉ آدم گناهکارلارې قبۉل ادیوْر، اوْلار بيلان داماق ايییوْر“ ديیيپ هۆݩۆرداشیوْرتېلار. <span class="verse-marker"></span><span class="verse-marker">۳</span>اوْننان سوْݩ عيسی اوْلارا شۉ مثالې آیتدې: <span class="verse-marker"></span><span class="verse-marker">۴</span>”سيزدن بيرينيݩ یۆز غوْینې بار ديیالي. اوْل بۉلارېݩ بيريني یيتيریوْر. شوْندا اوْل توْغسان توْقۉزسېنې غوْیېپ، یيتان غوْینېنې تاپیوْنچا، اوْنې گؤزلامأنه گيتمزمي؟ <span class="verse-marker"></span><span class="verse-marker">۵</span>تاپاندا بوْلسا، اوْنې بگانيپ گؤتاريپ غایدار. <span class="verse-marker"></span><span class="verse-marker">۶</span>اۆیينه گليپ، دوْستلارېنې، همسایالارېنې چاغېرېپ: ’منيݩ بيلان بيله خوْش بوْلېݩ، یيتان غوْینېمې تاپدېم!‘ ديیار. <span class="verse-marker"></span><span class="verse-marker">۷</span>سيزه شۉنې آیدیوْرېن: شۉنېݩ یانې تۉبه ادان یکه گنالې اۆچين آسماندا بوْلجاق شادلېق تۉبه محتاج دأل توْغسان توْقۉز دوْغرې انسان اۆچين بوْلجاق شادلېقدان حاص کتته بوْلار“.<span class="verse-marker"></span></p>
<h3>یيتان پۉل کۆمۆش تݩݩه مثالې</h3>
<p><span class="verse-marker">۸</span>”آیدالې، بير آیالېݩ اوْن سانې کۆمۆش تݩݩاسي بار اکان. اوْل بۉلارېݩ بيريني یيتيریوْر. شوْندا اوْل چېرانې یاقېپ، اۆیي سيريپ، اوْنې تاپیوْنچا، فکر اديپ گؤزلامزمي؟ <span class="verse-marker"></span><span class="verse-marker">۹</span>تاپاندا بوْلسا اؤز دوْستلارېنې، همسایالارېنې چاغېرېپ: ’منيݩ بيلان بيله خوْش بوْلېݩ، یيتان تݩݩأمي تاپدېم‘ ديیار. <span class="verse-marker"></span><span class="verse-marker">۱۰</span>من سيزه شۉنې آیدیوْرېن: تۉبه ادان یکاجه گنالې اۆچين، خۉدایېݩ فرشتالرينيݩ آراسېندا عیني شۉنېݩ یانې کتته شادلېق بوْلار“.<span class="verse-marker"></span></p>
<h3>یيتان اوْغۉل مثالې</h3>
<p><span class="verse-marker">۱۱</span>عيسی سؤزيني دوام اتدي: ”بير آدمېݩ ايکي اوْغلې بار اکان. <span class="verse-marker"></span><span class="verse-marker">۱۲</span>کيژژیک اوْغلې آتاسېنا: ’آتا، مال-ملکدن ماݩا یتیوْن پایېمې بر‘ ديییوْر. آتاسې هم بایلېغېنې اوْغۉللارېنېݩ آراسېندا بؤليپ بریوْر. <span class="verse-marker"></span><span class="verse-marker">۱۳</span>بيرنأچه گۆننن سوْݩ کيژژیک اوْغلې یتان ميراثېنې ساتېپ، بير اۉزاق یۉرده گيدیوْر. اوْل یرده شادې-خرملېقدا یاشاپ، مال-ملکيني شمالا سوْوۉریوْر. <span class="verse-marker"></span><span class="verse-marker">۱۴</span>بار زادېنې سوْواننان سوْݩ، یاݩقې یۉرده غاتې آچلېق گليپ، اوْل خوْرلېق چکمأنه باشلایوْر. <span class="verse-marker"></span><span class="verse-marker">۱۵</span>شۉنېݩ اۆچين، اوْل گيديپ، شوْل یۉرديݩ بير یاشایوْن بير آدمېنا گۆنليکچي دۉریوْر. اوْل هم اوْنې اؤز دوْݩۉزلارېنا باقمانا ايباریوْر. <span class="verse-marker"></span><span class="verse-marker">۱۶</span>اوْغلانېݩ دوْݩۉزلارېݩ ايییوْن ايیيملري بيلان غارنېنې دوْیراسې گلیوْرتې، اما اوْݩا هيچ کيم هيچ زات برمیوْرتې. <span class="verse-marker"></span><span class="verse-marker">۱۷</span>اوْل آخر سوْݩ عقلې یرينه گليپ، اؤزينه شۉرقم ديییوْر: ’آتامېݩ کأن گۆنليکچيلري بار، اوْلارېݩ هماسينيݩ هم دوْییوْنچا ايیمأنه نانلارې بار. من بوْلسا بۉ یرده آچلېقدان اؤلجک بوْلېپ یؤرين! <span class="verse-marker"></span><span class="verse-marker">۱۸</span>یاغشېسې، آتامېݩ یانېنا بارېپ، اوْݩا: ‘آتا، من خۉدایا هم ساݩا گناه اتديم. <span class="verse-marker"></span><span class="verse-marker">۱۹</span>من ايندي سنيݩ اوْغلېݩ ديیيلمأنه مناسب دأل. مني اؤز گۆنليکچيلريݩنن بيري یانې قبۉل ات ديیایين’‘. <span class="verse-marker"></span><span class="verse-marker">۲۰</span>یيگيت آتاسېنېݩ یانېنا پس گيدیوْر.</p>
<p>اوْغلې کؤپ اۉزاقدا پيلأن، آتاسې اوْنې گؤریوْر. اوْݩا یۆراگي آوایوْر، چاپالاپ بارېپ اوْغلېنېݩ بوْینېننان غۉجاقلاپ، اوْنې اوْغشایوْر. <span class="verse-marker"></span><span class="verse-marker">۲۱</span>اوْغلې اوْݩا: ’آتا، من خۉدایا هم ساݩا گناه اتديم. من ايندي سنيݩ اوْغلېݩ ديیيلمأنه مناسب دأل‘ ديییوْر. <span class="verse-marker"></span><span class="verse-marker">۲۲</span>اما آتاسې خدمتکأرلرينه بۉیرېق بريپ: ’درراو ايݩ یاغشې دوْنې گتيريݩ، اوْݩا گیديريݩ. اللرينه یۆزۆک داقېݩ، آیاقلارېنا کؤوش گیديريݩ. <span class="verse-marker"></span><span class="verse-marker">۲۳</span>باغا باقېلان هؤجاگي گتيريپ، داماغېنې چالېݩ، ايیيپ خوْش بوْلالېݩ! <span class="verse-marker"></span><span class="verse-marker">۲۴</span>سببي بۉ اوْغلېم اؤلۆتي، ايندي ديرالدي؛ اوْل یيتيپتي، ايندي تاپېلدې‘ ديییوْر. شؤدیپ، اوْلار طوْی تۉتمانا باشلایوْرلار.<span class="verse-marker"></span></p>
<p><span class="verse-marker">۲۵</span>شوْل وقت اوْنېݩ کتته اوْغلې اکين میدانېندا اکان. اوْل اۆیه غوْلایلاندا، آیدېم-ساز بيلان اوْیېن-گۆلکي سسلريني اشيدیوْر. <span class="verse-marker"></span><span class="verse-marker">۲۶</span>اوْل خدمتکأرلريݩ بيريني یانېنا چاغېرېپ، مۉنېݩ سببيني سوْرایوْر. <span class="verse-marker"></span><span class="verse-marker">۲۷</span>اوْل هم اوْݩا: ’اينيݩ غایدېپ گلدي. آتاݩ اوْنېݩ ساغ-امان اېزېنا دوْلانېپ گلاني اۆچين، باغا باقېلان هؤجاگيݩ داماغېنې چالدې‘ ديییوْر. <span class="verse-marker"></span><span class="verse-marker">۲۸</span>کتته اوْغلې قهرلانېپ، ايچاري گيرمک ايسلامیوْر. شوْندا آتاسې داشارې چېقېپ، اوْݩا یالباریوْر. <span class="verse-marker"></span><span class="verse-marker">۲۹</span>اما اوْل آتاسېنا شۉرقم جواب بریوْر: ’سن یاغشې بيلیوْرسېݩ، من نأچه یېلدېر، سنيݩ اۆچين غۉل یانې ايشلاديم، هيچ حاچان سنيݩ بۉیرېقلارېݩا یوْق ديیماديم. مۉݩا غارامازدان، اؤز دوْستلارېم بيلان ميله تۉتار یانې، سن ماݩا هيچ حاچان بير گچي برماديݩ. <span class="verse-marker"></span><span class="verse-marker">۳۰</span>اما همه بایلېغېݩې لوْلې هلایلره مصرف ادان بۉ اوْغلېݩ گلانده، سن اوْنېݩ اۆچين باغا باقېلان هؤجاگيݩ داماغېنې چالدېݩ‘. <span class="verse-marker"></span><span class="verse-marker">۳۱</span>آتاسې اوْݩا: ’اوْغلېم، سن هميشه منيݩ یانېمدا، منيݩ بار زادېم سنيݩکيدير. <span class="verse-marker"></span><span class="verse-marker">۳۲</span>بۉ گۆن بوْلسا طوْی اديپ، خوْش بوْلماق گراک، سببي سنيݩ اينيݩ اؤليپتي، ايندي ديرالدي؛ اوْل یيتيپتي، ايندي تاپېلدې‘ ديیيپ جواب بریوْر“.<span class="verse-marker"></span></p>
<h2>۱۶-نجې باب</h2>
<h3>ايشچيلريݩ کتتاسينيݩ هۉشیارلېق مثالې</h3>
<p><span class="verse-marker">۱</span>عيسی شاگردلرينه شۉلارې گۆررۆݩ بردي: ”بير بای آدمېݩ مديري بار اکان. بۉ آدمېݩ خوْجایېنېݩ مال-ملکيني خرج ادیوْنلېغې اۆچين اوْݩا شکایت اديپديرلر. <span class="verse-marker"></span><span class="verse-marker">۲</span>خوْجایېنې اوْنې یانېنا چاغېرېپ: ’سن حقدا اشيدیوْن زاتلارېم نأمه؟ ايندي ماݩا حساب بر، سببي سن مۉننان سوْݩ منيݩ مديريم بوْلېپ بيلمارسيݩ‘ ديییوْر. <span class="verse-marker"></span><span class="verse-marker">۳</span>اوْل اؤز-اؤزينه: ’ايندي نأمه اتسامکأم؟ خوْجایېنېم ايشيمي اليمنن آلیوْر. من غازې غازمانا گۆیجيم یتمیوْر، گدایلېق اتمأنه اۉیالیوْرېن. <span class="verse-marker"></span><span class="verse-marker">۴</span>خوْجایېنېمنان قوْوېلان وقتېم مردم مني اۆیينه قبۉل ادار یانې، نأمه اتجگيمي بيلیوْرېن‘ ديیيپ اوْیلانیوْر.<span class="verse-marker"></span></p>
<p><span class="verse-marker">۵</span>شۉنېݩ اۆچين، اوْل خوْجایېنېنا برگيلي آدملارېݩ بارېنې بير-بيردن یانېنا چاغېریوْر. بيرينجي چاغېرانېننان: ’منيݩ خوْجایېنېما نأچه برگيݩ بار؟‘ ديیيپ سوْرایوْر. <span class="verse-marker"></span><span class="verse-marker">۶</span>اوْل: ’اۆچ مۆݩ کيلۉ زیتۉن یاغې‘ ديیيپ جواب بریوْر. مدير اوْݩا: ’ديل خطېݩې آل، اوْتۉرېپ، درراو شوْنې بير یارېم مۆݩ کيلۉ ديیيپ یاز‘ ديییوْر. <span class="verse-marker"></span><span class="verse-marker">۷</span>اوْننان سوْݩ باشغا بيريننن: ’سنيݩ نأچه برگيݩ بار؟‘ ديیيپ سوْرایوْر. اوْل هم: ’اوْتېز مۆݩ کيلۉ بۉغدای‘ ديیيپ جواب بریوْر. اوْݩا: ’ديل خطېݩې آل، شوْنې یيگرمه تؤرت مۆݩ کيلۉ ديیيپ یاز‘ ديییوْر. <span class="verse-marker"></span><span class="verse-marker">۸</span>خوْجایېنې بۉ حیلاگأر مدير اۆچين و هۉشیارلېغې اۆچين براکالله آیتدې. بۉ دنیانېݩ انسانلارې اؤز نسلينيݩ آراسېندا حرکت اتمکده ايمانلې انسانلاردان چألأکدير. <span class="verse-marker"></span><span class="verse-marker">۹</span>سيزه شۉنې آیدیوْرېن: اؤزيݩيزه دوْست غازانماق اۆچين دنیانېݩ بایلېغېنې مصرف اديݩ، بۉ مال-ملکيݩ تۆکانانده، سيز هميشاليک غالجاق اۆیلره مهمان آلېنارسېݩېز.<span class="verse-marker"></span></p>
<p><span class="verse-marker">۱۰</span>آز زاتدا دوْغرې بوْلان انسان کؤپ زاتدا هم دوْغرېدېر، آز زاتدا دوْغرې بوْلمادېق انسان کأن زاتدا دوْغرې بوْلماز. <span class="verse-marker"></span><span class="verse-marker">۱۱</span>شۉنېݩ اۆچين، دنیانېݩ بایلېغېندا درستکار بوْلماساݩېز، سيزه چېن بایلېغې کيم اېنانار؟ <span class="verse-marker"></span><span class="verse-marker">۱۲</span>باشغا بيرينيݩ بایلېغې اۆچين درستکار بوْلماساݩېز، اؤز بایلېغېݩېزې سيزه کيم برار؟ <span class="verse-marker"></span><span class="verse-marker">۱۳</span>هيچ بير خدمتکأر ايکي خوْجایېنا خدمت اديپ بيلمز. اوْل یا بيريني یک گؤريپ، بیلاکيسيني یاغشې گؤرار، یا بيرينه وفالې بوْلېپ، بیلاکيسيني حساب اتمز. سيز هم خۉدایا، هم بایلېغا خدمت اديپ بيلمارسيݩيز“.<span class="verse-marker"></span></p>
<p><span class="verse-marker">۱۴</span>پۉلې یاغشې گؤریوْن فريسيلر بۉ سؤزلري اشيديپ، عيسانې مسخره اتمأنه باشلادېلار. <span class="verse-marker"></span><span class="verse-marker">۱۵</span>عيسی اوْلارا شۉرقم ديیدي: ”سيز اؤزيݩيزي انسانلارېݩ یانېندا آقلایوْرسېݩېز، اما خۉدای یۆراگيݩيزي بيلیوْندېر. انسانلارېݩ آراسېندا کتته سایېلیوْن زات خۉدایېݩ یانېندا یک گؤريجيدير.<span class="verse-marker"></span></p>
<p><span class="verse-marker">۱۶</span>یحیی گلیوْنچا، انسانلار تۉرادا و پیغمبرلريݩ یازغېلارېنا وره یاشامالې بوْلېپتې. ايندي بوْلسا خۉدایېݩ شالېغېنېݩخوْش خبرې تبليغ اديلیوْر، اوْݩا همالريݩ گيراسي گلیوْر. <span class="verse-marker"></span><span class="verse-marker">۱۷</span>تۉرادېݩ یکاجه نوکادېنېݩ یيتانيننن، آسمان بيلان یريݩ یيتاني آݩساتدېر.<span class="verse-marker"></span></p>
<p><span class="verse-marker">۱۸</span>آیالېنې آیرېپ، باشغا آیالا اۆیلانان آدم زنا ادیوْندېر. أريننن آیرېلان آیالا اۆیلانان کيشي زنا ادیوْندېر“.<span class="verse-marker"></span></p>
<h3>بای آدم و ایلعازار گدای</h3>
<p><span class="verse-marker">۱۹</span>”بير بای آدم بار اکان. اوْل غېزېل دوْن و نفيس کؤیناکلر گیيپ، هر گۆنيني شادې-خرملېقدا اؤتديریوْرتي. <span class="verse-marker"></span><span class="verse-marker">۲۰</span>اوْنېݩ ايشيگينيݩ آغزېندا همه بدنيني یارالې ایلعازار آتلې بير گدای یاتيرتې. <span class="verse-marker"></span><span class="verse-marker">۲۱</span>اوْل بایېݩ ساچاغېننان دؤکيلان اوْوۉنتېقلارې ايیمأنيني ارزۉ ادیوْرتې. ايتلر هم گليپ، اوْنېݩ یارالارېنې یالارتې. <span class="verse-marker"></span><span class="verse-marker">۲۲</span>بير گۆن وقتې دوْلېپ، گدای اؤلیوْر. فرشتالر اوْنې ابراهیمېݩ یانېنا اکيدیوْرلار. سوْݩ بای هم اؤلیوْر و جایلانیوْر. <span class="verse-marker"></span><span class="verse-marker">۲۳</span>دۉزخدا عذاب چکیوْن بای غاباغېنې غالدېرېپ، اۉزاقدان ابراهیمې و اوْنېݩ یانېنداقې ایلعازارې گؤریوْر. <span class="verse-marker"></span><span class="verse-marker">۲۴</span>شوْندا اوْل غېغېرېپ: ’ای، ابراهیم آتا، ماݩا رحم ات! ایلعازارې ايبار، بارماغېنېݩ اۉجېنې سۉوا باتېرېپ، منيݩ ديليمي هؤللاسين، سببي بۉ اوْدېݩ ايچينده من عذاب چکیوْرېن‘ ديییوْر. <span class="verse-marker"></span><span class="verse-marker">۲۵</span>اما ابراهیم اوْݩا: ’ای، اوْغۉل! سن اؤز یاشاشېݩدا یاغشې زاتلارې آلانېݩې، ایلعازارېݩ بوْلسا عذاب چکانيني یادېݩا سال. ايندي بوْلسا اوْل بۉ یرده راحتلېق گؤریوْر، اما سن عذاب چکیوْرسېݩ. <span class="verse-marker"></span><span class="verse-marker">۲۶</span>بۉلاردان باشغا، بيزيݩ بيلان سيزيݩ آراݩېزدا آپت بير چۉقۉر بار، شوْنېݩ اۆچين بۉ یردن سيز طرفا، اوْل یردن هم بيز طرفا هيچ کيم اؤتيپ بيلمز‘ ديیيپ جواب بریوْر. <span class="verse-marker"></span><span class="verse-marker">۲۷</span>شوْندا بای آدم: ’بۉ رقم بوْلسا، آتام، ساݩا یالباریوْرېن، ایلعازارې آتامېݩ اۆیينه ايبار. <span class="verse-marker"></span><span class="verse-marker">۲۸</span>سببي منيݩ بأش دوْغانېم بار. بۉ غېنالیوْن یره گلمزلري یانې، ایلعازار بارېپ شۉرقم یريݩ بارلېغېنې اوْلارا آیتسېن‘ ديییوْر. <span class="verse-marker"></span><span class="verse-marker">۲۹</span>اما ابراهیم: ’اوْلاردا مۉسانېݩ و پیغمبرلريݩ یازغېلارې بار، غوْی، شوْلارا غۉلاق آسسېنلار‘ ديییوْر. <span class="verse-marker"></span><span class="verse-marker">۳۰</span>اوْل هم: ’یوْق، ای، ابراهیم آتا! اوْلار فقط اؤلۆلردن بيري یانلارېنا باراندا تۉبه ادارلر‘ ديییوْر. <span class="verse-marker"></span><span class="verse-marker">۳۱</span>ابراهیم اوْݩا: ’اوْلار مۉسی و پیغمبرلره غۉلاق آسمیوْن بوْلسالار، اوْندا اؤلۆلردن بيري ديرالسه، اېنانمازلار‘ ديیيپ جواب بریوْر“.<span class="verse-marker"></span></p>
<h2>۱۷-لنجي باب</h2>
<h3>باغېشلاماق و ايمان باراداقې تبليغ</h3>
<p><span class="verse-marker">۱</span>عيسی شاگردلرينه شۉرقم ديیدي: ”انسانلارې گناه دۉچار ادیوْن زاتلارېݩ گلمگي تۆکانماسيزدير، اما بۉ زاتلارېݩ گلمأسينه سبب بوْلیوْن انسانېݩ دات گۆنينه! <span class="verse-marker"></span><span class="verse-marker">۲</span>ماݩا اېنانیوْن پس گؤوۆنليلريݩ بيرينيݩ گناه اتماسينه سبب بوْلسا، بوْینېننان بير دگيرمان داشې آسېپ، دریا تاشلانانې اوْنېݩ اۆچين حاص یاغشې بوْلار.<span class="verse-marker"></span></p>
<p><span class="verse-marker">۳</span>خبردار بوْلېݩ! اگر دوْغانېݩ گناه اتسه، اوْݩا ملامت ات. اگر اوْل تۉبه اتسه، اوْنې باغېشلا. <span class="verse-marker"></span><span class="verse-marker">۴</span>اوْل ساݩا گۆنده یتدي ساپار گناه اديپ، یتدي ساپار هم یانېݩا گليپ: ’تۉبه ادیوْرېن!‘ ديیسه، اوْنې باغېشلا“. <span class="verse-marker"></span><span class="verse-marker">۵</span>رسۉللاراربابعيسی: ”بيزيݩ ايمانېمېزې کؤپالت!“ ديیديلر. <span class="verse-marker"></span><span class="verse-marker">۶</span>عيسی شۉرقم ديیدي: ”اگر سيزيݩ بير اَوری دأناسي یانې ايمانېݩېز بوْلېپ، شۉ تۉت درختېنا: ’بۉ یردن غوْپارېل، دریادا گؤگار!‘ ديیسأݩيز، اوْل سيزه غۉلاق آسار. <span class="verse-marker"></span><span class="verse-marker">۷</span>آیدالې، سيزيݩ یر سۆریوْن یا چوْپانچېلېق ادیوْن خدمتکأريݩيز بار. اوْل میداننان گلانده، سيزيݩ هایسېݩېز اوْݩا: ’درراو گل، ساچاق باشېندا اوْتۉر‘ ديیارسيݩيز؟ <span class="verse-marker"></span><span class="verse-marker">۸</span>بوْلماسا، اوْݩا: ’منيݩ آغشاملېغېمې تیارلا، بيليݩي غۉشا، ايیيپ-ايچیوْنچام، ماݩا خدمت ات، اؤزيݩ سوْݩ ايیيپ-ايچارسيݩ‘ ديیمزمي؟ <span class="verse-marker"></span><span class="verse-marker">۹</span>بۉیرېقلارېنې برجای اداني اۆچين، اوْل خدمتکأره ’ساغ بوْل!‘ ديیارمي؟ <span class="verse-marker"></span><span class="verse-marker">۱۰</span>سيز هم اؤزيݩيزه بۉیرېلان همه زادې برجای ادانيݩيزدن سوْݩ: ’بيز هم بير خدمتکأرديريس، فقط اؤزيميزه تابشېرېلان وظيفأني یرينه یتيرديک‘ ديیيݩ“.<span class="verse-marker"></span></p>
<h3>عيسی اوْن سانې پوْست کسلليني شفا بریوْر</h3>
<p><span class="verse-marker">۱۱</span>عيسیسامره بيلان جلیلأنيݩ اۆستيننن اؤتيپ، اۉرشليمه طرف گيتدي. <span class="verse-marker"></span><span class="verse-marker">۱۲‏-۱۳</span>اوْل اوْبالارېݩ بيرينه گيرانده، اوْݩا اندامې پوْست کسله دۉچار بوْلان اوْن آدم ساتاشدې. اوْلار اۉزاقدا دۉرېپ، غاتې سس بيلان: ”ای، عيسی! استاد، بيزه رحم ات!“ ديیديلر. <span class="verse-marker"></span><span class="verse-marker">۱۴</span>عيسی اوْلارې گؤريپ: ”بارېݩ، کاهنلارا گؤرينيݩ“ ديیدي. اوْلار یوْلداقالار کسليننن شفا تاپدې. <span class="verse-marker"></span><span class="verse-marker">۱۵</span>اوْلارېݩ بيري شفا تاپانېنې گؤريپ، غاتې سس بيلان خۉدایې شهرتلانديريپ، اېزېنا اؤوريلدي. <span class="verse-marker"></span><span class="verse-marker">۱۶</span>اوْل عيسانېݩ آیاقلارېنا یېقېلېپ، اوْݩا ’ساغ بوْل!‘ ديیدي. بۉ آدم سامرالېتې. <span class="verse-marker"></span><span class="verse-marker">۱۷</span>عيسی: ”کسلدن شفا تاپان اوْن کيشي دألميتي؟ غالان توْقۉز آدم نيرده؟ <span class="verse-marker"></span><span class="verse-marker">۱۸</span>خۉدایې شهرتلانديرمک اۆچين بۉ بی‌گانادن باشغا هيچ کيم اېزېنا اؤوريلماديمي؟“ ديیيپ سوْرادې. <span class="verse-marker"></span><span class="verse-marker">۱۹</span>اوْننان سوْݩ اوْݩا: ”تۉر، گيديبار، ايمانېݩ سني خلاص اتدي“ ديیدي.<span class="verse-marker"></span></p>
<h3>خۉدایېݩ شالېغېنېݩ گليشي اۆچين</h3>
<h4>(متی ۲۴‏:۲۳‏-۲۸‏،۳۷‏-۴۱)</h4>
<p><span class="verse-marker">۲۰</span>بير گۆن فريسيلرعيسادانخۉدایېݩ شالېغېنېݩ حاچان گلجکليگيني سوْرانلارېندا، اوْل: ”خۉدایېݩ شالېغې گؤزه گؤرينيپ گلمز. <span class="verse-marker"></span><span class="verse-marker">۲۱</span>انسانلار: ’مانا، بۉ یرده!‘ یا ’مانا، اوْل یرده!‘ ديیمزلر، سببي خۉدایېݩ شالېغې سيزيݩ آراݩېزدادېر“ ديیيپ جواب بردي. <span class="verse-marker"></span><span class="verse-marker">۲۲</span>اوْننان سوْݩ عيسی شاگردلرينه شۉرقم ديیدي: ”انسان اوْغلېنېݩ گۆنلريننن بيريني گؤرمگي کۆیساجک وقتېݩېز گلار، اما اوْل گۆني گؤرمارسيݩيز. <span class="verse-marker"></span><span class="verse-marker">۲۳</span>انسانلار سيزه: ’مانا، انسان اوْغلې شۉ یرده!‘ یا ’مانا، اوْل یرده!‘ ديیارلر. اما گيتمأݩ، اوْلارېݩ اېزېنا دۆشمأݩ! <span class="verse-marker"></span><span class="verse-marker">۲۴</span>یېلدېرېم آسمانېݩ بير اۉجېننان چاقېپ، بیلاکي بير اۉجېنې نأهيلي یاختېلدیوْن بوْلسا، انسان اوْغلې هم اؤز گۆنينده شۉرقم بوْلار. <span class="verse-marker"></span><span class="verse-marker">۲۵</span>اما اوْل اوْزالېننان کؤپ گؤرگي گؤريپ، بۉ نسل طرفېننان رد اديلماليدير. <span class="verse-marker"></span><span class="verse-marker">۲۶</span>نۉحېݩ گۆنلرينده نأهيلي بوْلان بوْلسا، انسان اوْغلېنېݩ گۆنلرينده شۉرقم بوْلار. <span class="verse-marker"></span><span class="verse-marker">۲۷</span>انسانلار نۉحېݩ کيشتيسينه منان گۆنينه چنلي ايیيپ-ايچيپ، طوْی اديپ یؤرتيلر. سوْݩ دنیا آپت سيل گليپ، بارېنې یوْق اديپ اؤلديرلر. <span class="verse-marker"></span><span class="verse-marker">۲۸</span>لۉطېݩ گۆنلرينده هم شوْنېݩ یانې بوْلدې: انسانلار ايیيپ-ايچيپ، آلېپ-ساتېپ، اکيپ-تيکيپ یؤرتيلر. <span class="verse-marker"></span><span class="verse-marker">۲۹</span>اما لۉطېݩسدۉمنان چېقان گۆني آسماننان اوْت بيلان گۆگرد یاغېپ، هماسيني یوْق اتدي. <span class="verse-marker"></span><span class="verse-marker">۳۰</span>انسان اوْغلېنېݩ پیدا بوْلجاق گۆنينده هم شۉرقم بوْلار. <span class="verse-marker"></span><span class="verse-marker">۳۱</span>شوْل گۆن تامېݩ دپاسيندأکي انسان اۆیدأکي زاتلارېنې آلماق اۆچين آشاق دۆشماسين. شۉرقم، اکين میدانېنداقې هم اېزېنا گلماسين. <span class="verse-marker"></span><span class="verse-marker">۳۲</span>لۉطېݩ آیالېنې یادا سالېݩ! <span class="verse-marker"></span><span class="verse-marker">۳۳</span>کيم جانېنې آیامانا کوْشش اتسه، اوْنې یيتيرار، کيم جانېنې یيتيرسه، اوْنې امان ساقلار. <span class="verse-marker"></span><span class="verse-marker">۳۴</span>سيزه شۉنې آیدیوْرېن: شوْل گيجه بير دۆشاکده ايکي انسان بوْلار، بيري آلېنار، بيري غوْیېلار. <span class="verse-marker"></span><span class="verse-marker">۳۵</span>بيلاليکده بۉغدای اۆوایوْن ايکي آیال بوْلار، بيري آلېنار، بیلاکيسي غوْیېلار“.<span class="verse-marker"></span><span class="verse-marker">۳۷</span>شاگردلر عيسی یۆزلانيپ: ”ارباب، بۉ زاتلار نيرده بوْلار؟“ ديیيپ سوْرادېلار. عيسی هم: ”ماسلېق نيرده بوْلسا، غاراغۉشلار هم شوْل یره اۆیشیوْندېر“ ديیيپ جواب بردي.<span class="verse-marker"></span></p>
<h2>۱۸-لنجي باب</h2>
<h3>نادرست قاضي و دۉل آیال مثالې</h3>
<p><span class="verse-marker">۱</span>اوْننان سوْݩ عيسی شاگردلرينه اوْلارېݩ هميشه خۉدایا دعا اديپ، هيچ رۉحدان دۆشمزليگيݩ ضرۉرلېغې حقدا بير مثال آیدېپ بردي: <span class="verse-marker"></span><span class="verse-marker">۲</span>”بير شهرده خۉدایدان قوْرقمیوْن بير قاضي بار اکان. اوْل قاضي هم انسانلارېݩ ايشلرينيݩ فکرينده دأل اکان. <span class="verse-marker"></span><span class="verse-marker">۳</span>شوْل شهرده بير دۉل آیال هم بار اکان. اوْل نادرست قاضينېݩ یانېنا غاتناپ: ’دعواگأريمنن منيݩ حقېمې آلېپ بر‘ ديیيپ یالبارېپدېر. <span class="verse-marker"></span><span class="verse-marker">۴</span>قاضي بيرنأچه وقتلاپ اوْنېݩ شکایتېنا غۉلاق آسماندېر. آخېر سوْݩ اوْل قاضي اؤز-اؤزينه: ’من خۉدایدان قوْرقماسام-هم، مردميݩ مشکللرينه فکر اتماسام-هم، <span class="verse-marker"></span><span class="verse-marker">۵</span>بی‌کار گليپ، مني بيزار اتمز یانې، بۉ دۉل آیالېݩ حقېنې آلېپ برایين. ايندي بير گليپ، مني غېناماسېن‘ ديییوْر“. <span class="verse-marker"></span><span class="verse-marker">۶</span>ارباب عيسی ینه سؤزيني دوام اتدي: ”عدالتسېز قاضينېݩ نأمه آیدانېنا غۉلاق آسېݩ. <span class="verse-marker"></span><span class="verse-marker">۷</span>ایسام، خۉدای اؤز سایلانلارېنېݩ، گيجه-گۆنديز اؤزينه یۆز تۉتېپ فریاد ادیوْنلارېݩ حقېنې آلېپ برمزمي؟ اوْلارې کؤپ غاراشدېرارمې؟ <span class="verse-marker"></span><span class="verse-marker">۸</span>سيزه شۉنې آیدیوْرېن: اوْلارېݩ حقېنې تيز آلېپ برار. اما انسان اوْغلې گلانده، یريݩ یۆزينده ايمانلې انسان تاپارمېقا؟“<span class="verse-marker"></span></p>
<h3>فريسي و مالیاتچې مثالې</h3>
<p><span class="verse-marker">۹</span>اؤز دوْغرۉلېغېنا بيل باغلاپ، بیلاکيلري کمسيدیوْن کأبير انسانلارا عيسی شۉ مثالې گۆررۆݩ بردي: <span class="verse-marker"></span><span class="verse-marker">۱۰</span>”ايکي آدم خۉدایا دعا اتمک اۆچين عبادت‌خانا گيدیوْر. اوْلارېݩ بيري فريسي، بیلاکيسي مالیاتچې اکان. <span class="verse-marker"></span><span class="verse-marker">۱۱</span>فريسي دۉرېپ، اؤزي حقدا ايچيننن: ’خۉدایېم، من کأبير انسانلار یانې باخېل، پيس، زناخوْر دألليگيمه، حتّیٰ بۉ مالیاتچې یانې دألليگيمه ساݩا شکر ادیوْرېن. <span class="verse-marker"></span><span class="verse-marker">۱۲</span>من هفتاده ايکي ساپار روْزه تۉتیوْرېن، همه غازانجېمېݩ اوْننان بيريني بریوْرېن‘ ديیيپ دعا ادیوْر. <span class="verse-marker"></span><span class="verse-marker">۱۳</span>مالیاتچې بوْلسا اۉزاقدا دۉرېپ، یۆزيني آسمانا غالدېرمانا هم یۆراک اتمیوْر، غۉرساغېنا اۉرېپ: ’خۉدایېم، من گناهکارا رحم ات!‘ ديییوْر. <span class="verse-marker"></span><span class="verse-marker">۱۴</span>من سيزه فريسينيݩ دأل، مالیاتچېنېݩ آقلانېپ گيدانليگيني آیدیوْرېن، سببي کيم اؤزيني یوْقارې تۉتسا، پسالديلر، کيم اؤزيني پس تۉتسا، بیگالديلر“.<span class="verse-marker"></span></p>
<h3>چاغالار بيلان عيسی</h3>
<h4>(متی ۱۹‏:۱۳‏-۱۵؛ مرقس ۱۰‏:۱۳‏-۱۶)</h4>
<p><span class="verse-marker">۱۵</span>اوْننان سوْݩ کلالرينه اليني غوْیسېن ديیيپ، انسانلار چاغالارې عيسانېݩ یانېنا گتيرديلر. مۉنې گؤران شاگردلر چاغالارې گتيرانلري ملامت اتديلر. <span class="verse-marker"></span><span class="verse-marker">۱۶</span>اما عيسی چاغالارې یانېنا چاغېرېپ: ”چاغالارې منيݩ یانېما غوْیبريݩ، اوْلارې ساقلاماݩ، سببي خۉدایېݩ شالېغې شۉلار یانېلارېݩقېدېر. <span class="verse-marker"></span><span class="verse-marker">۱۷</span>سيزه دوْغرۉسېنې آیدیوْرېن: کيم خۉدایېݩ شالېغېنې چاغا یانې قبۉل اتماسه، اوْل یره هيچ گيريپ بيلمز“ ديیدي.<span class="verse-marker"></span></p>
<h3>بایلېق و غالان یاشایېش</h3>
<h4>(متی ۱۹‏:۱۶‏-۳۰؛ مرقس ۱۰‏:۱۷‏-۳۱)</h4>
<p><span class="verse-marker">۱۸</span>بير یوْلباشچې عيسادان: ”ای، یاغشې استاد! من غالان یاشایېشې ميراث آلماق اۆچين نأمه اتمالي؟“ ديیيپ سوْرادې. <span class="verse-marker"></span><span class="verse-marker">۱۹</span>عيسی اوْݩا: ”نأمه اۆچين ماݩا یاغشې ديییوْرسېݩ؟ یکه-تأک خۉدایدان باشغا هيچ کيم یاغشې دألدير. <span class="verse-marker"></span><span class="verse-marker">۲۰</span>سن تابشېرېقلارې بيلیوْنسېݩ: انسان اؤلديرمه، زنا اتمه، اوْغۉرلېق اتمه، یالان شاهدلېق برمه، آتا-اناݩه حرمت غوْی“ ديیيپ جواب بردي. <span class="verse-marker"></span><span class="verse-marker">۲۱</span>اوْل آدم: ”من بۉلارېݩ هماسيني یاشلېغېمنان بأري برجای اديپ گلیوْرېن“ ديیدي. <span class="verse-marker"></span><span class="verse-marker">۲۲</span>عيسی مۉنې اشيدانده، اوْݩا: ”سنيݩ ینه بير کميݩ بار. نأمأݩ بار بوْلسا ساتېپ، غریبلارا پایلا، شوْندا آسماندا خزیناݩ بوْلار. اوْننان سوْݩ گل، منيݩ اېزېما دۆش“ ديیدي. <span class="verse-marker"></span><span class="verse-marker">۲۳</span>اوْل بۉ سؤزلري اشيديپ، کأن جگرخۉن بوْلدې، سببي اوْل بایتې. <span class="verse-marker"></span><span class="verse-marker">۲۴</span>عيسی اوْنېݩ جگرخۉن بوْلانېنې گؤريپ: ”بایلارا خۉدایېݩ شالېغېنا گيرمک نأهيلي غېن! <span class="verse-marker"></span><span class="verse-marker">۲۵</span>بير دۆیأنيݩ ايݩݩأنيݩ گؤزيننن اؤتمگي بای انسانېݩ خۉدایېݩ شالېغېنا گيرمگيننن آݩساتدېر“ ديیدي. <span class="verse-marker"></span><span class="verse-marker">۲۶</span>مۉنې اشيدانلر: ”اوْندا کيم خلاص بوْلېپ بيلار؟“ ديیيپ سوْرادېلار. <span class="verse-marker"></span><span class="verse-marker">۲۷</span>عيسی: ”انسان اۆچين ممکن دأل زاتلار خۉدای اۆچين ممکندير“ ديیدي. <span class="verse-marker"></span><span class="verse-marker">۲۸</span>پِطرُس اوْݩا: ”مانا، بيز همه زادېمېزې تاشلاپ، سنيݩ اېزېݩا دۆشديک!“ ديیدي. <span class="verse-marker"></span><span class="verse-marker">۲۹‏-۳۰</span>عيسی اوْلارا: ”سيزه دوْغرۉسېنې آیدیوْرېن: خۉدایېݩ شالېغېنېݩ خاطرې اۆچين اۆیيني، آیالېنې، دوْغانلارېنې، انه-آتاسېنې، فرزندلريني تاشلان هر کيم بۉ وقتدا نأجه برابر اېزېنا آلار، گلجک وقتدا بوْلسا غالان یاشایېشا غوْوشار“ ديیدي.<span class="verse-marker"></span></p>
<h3>عيسی اؤليپ ديرالجگيني ینه آیدیوْر</h3>
<h4>(متی ۲۰‏:۱۷‏-۱۹؛ مرقس ۱۰‏:۳۲‏-۳۴)</h4>
<p><span class="verse-marker">۳۱</span>عيسی اوْن ايکي شاگرديني بير چته چکيپ، اوْلارا: ”ايندي اۉرشليمه باریوْرېس. پیغمبرلريݩانسان اوْغلې حقدا یازانلارېنېݩ هماسي برجای بوْلار! <span class="verse-marker"></span><span class="verse-marker">۳۲</span>اوْل بی‌گانه ملتلريݩ الينه تابشېرېلار. اوْلار اوْنې مسخرالاپ کمسيدارلر، اۆستينه تۆیکۆرارلر، <span class="verse-marker"></span><span class="verse-marker">۳۳</span>غامچېلارلار و اؤلديرارلر. اما اۆچۆلنجي گۆن اوْل ديرالار“ ديیدي.<span class="verse-marker"></span></p>
<p><span class="verse-marker">۳۴</span>شاگردلر بۉ زاتلارېݩ هيچ بيرينه دۆشينماديلر. بۉ سؤزلريݩ معناسې اوْلاردان گيزلينتي، و اوْنېݩ نأمه حقدا گۆررۆݩ ادیوْنېنې بيلماديلر.<span class="verse-marker"></span></p>
<h3>بير کؤريݩ گؤزي آچېلیوْر</h3>
<h4>(متی ۲۰‏:۲۹‏-۳۴؛ مرقس ۱۰‏:۴۶‏-۵۲)</h4>
<p><span class="verse-marker">۳۵</span>عيسی اَریحا شهره غوْلایلاندا، یوْلېݩ غېراسېندا بير کؤر آدم ديلاگچيليک اديپ اوْتېرتې. <span class="verse-marker"></span><span class="verse-marker">۳۶</span>اوْل یانېننان جمعیتيݩ اؤتيپ باریوْنلېغېنې اشيديپ، مۉنېݩ نأماليگيني سوْرادې. <span class="verse-marker"></span><span class="verse-marker">۳۷</span>اوْݩا: ”ناصرالې عيسی اؤتيپ باریوْر“ ديیيپ خبر برديلر. <span class="verse-marker"></span><span class="verse-marker">۳۸</span>شوْندا اوْل: ”ای، داود اوْغلې عيسی! ماݩا رحم ات!“ ديیيپ غېغېردې. <span class="verse-marker"></span><span class="verse-marker">۳۹</span>”سسيݩ چېقماسېن“ ديیيپ، اؤݩنن باریوْن کؤپ انسانلار اوْنې ملامت اتديلر، اما اوْل: ”ای، داود اوْغلې! ماݩا رحم ات!“ ديیيپ، اؤݩکيدن هم غاتې غېغېردې. <span class="verse-marker"></span><span class="verse-marker">۴۰</span>عيسی آیاق چکيپ، اوْل آدمې گتيرمکلريني بۉیۉردې. یانېنا گلانده، عيسی اوْننان: <span class="verse-marker"></span><span class="verse-marker">۴۱</span>”سنيݩ اۆچين نأمه اتمگيمي ايسلایوْرسېݩ؟“ ديیيپ سوْرادې. اوْل: ”ارباب، گؤزلريم آچېلسېن!“ ديیدي. <span class="verse-marker"></span><span class="verse-marker">۴۲</span>عيسی اوْݩا: ”غوْی، گؤزلريݩ آچېلسېن! ايمانېݩ ساݩا شفا بردي“ ديیدي. <span class="verse-marker"></span><span class="verse-marker">۴۳</span>شوْبادا بۉ آدمېݩ گؤزلري آچېلدې و اوْل هم خۉدایې شهرتلانديريپ، عيسانېݩ اېزېنا دۆشيپ گيديباردي. مۉنې گؤران همه مردم خۉدایې آلقېشلادې.<span class="verse-marker"></span></p>
<h2>۱۹-نجې باب</h2>
<h3>عيسی بيلان ذکي</h3>
<p><span class="verse-marker">۱</span>عيسی اَریحا شهريݩ ايچيننن اؤتيپ باریوْرتې. <span class="verse-marker"></span><span class="verse-marker">۲</span>اوْل یرده ذکي آتلې بير بای آدم بارتې، اوْل مالیاتجېنېݩ کتتاسيتي. <span class="verse-marker"></span><span class="verse-marker">۳</span>ذکي عيسانېݩ کيمليگيني گؤرمک ايسلادي، اما اوْنېݩ بایې کلته بوْلاننان سوْݩ، جمعیتدن یاݩا اوْنې گؤريپ بيلمادي. <span class="verse-marker"></span><span class="verse-marker">۴</span>شۉنېݩ اۆچين، اوْنې گؤرجک بوْلېپ، اؤݩه چاپالاپ، بير انجير درختېنېݩ اۆستينه چېقدې، سببي عيسی شوْل یوْلدان گلیوْرتې. <span class="verse-marker"></span><span class="verse-marker">۵</span>عيسی اوْل یره گلانده، یوْقارې غاراپ، اوْݩا: ”ذکي! تيز آشاق دۆش. بۉ گۆن من سنيݩ اۆیيݩده غالمالې“ ديیدي. <span class="verse-marker"></span><span class="verse-marker">۶</span>اوْل هم درراو درختدان آشاق دۆشيپ، اوْنې خوْشلېق بيلان قبۉل اتدي. <span class="verse-marker"></span><span class="verse-marker">۷</span>مردم مۉنې گؤريپ: ”بير گناهکارېݩ اۆیينه مهمان بوْلدې“ ديیشيپ، هۆݩۆردامأنه باشلادې. <span class="verse-marker"></span><span class="verse-marker">۸</span>ذکي بوْلسا یريننن تۉرېپ، ارباب عيسا: ”ای، آقام! ايندي من بایلېغېمېݩ یارېسېنې غریبلارا برجک. کيميݩ زادېنې ناحق آلان بوْلسام، تؤرت برابر اديپ غایتارېپ برجکديرين“ ديیدي. <span class="verse-marker"></span><span class="verse-marker">۹</span>عيسی اوْݩا: ”بۉ گۆن بۉ اۆی خلاص بوْلدې، سببي بۉ آدم هم ابراهیمېݩ حقيقي نسليدير. <span class="verse-marker"></span><span class="verse-marker">۱۰</span>انسان اوْغلې یيتانلري گؤزلامأنه و خلاص اتمأنه گلاندير“ ديیدي.<span class="verse-marker"></span></p>
<h3>اوْن خدمتکأر مثالې</h3>
<h4>(متی ۲۵‏:۱۴‏-۳۰)</h4>
<p><span class="verse-marker">۱۱</span>بۉ زاتلارې ديݩلأپ دۉرقالار، عيسی بير مثال بيلان سؤزينيݩ اۆستيني یتيردي. سببي اوْل اۉرشليميݩ غوْلایېنداتې، مردم هم خۉدایېݩ شالېغې درراو گؤرينار ديیيپ فکر ادیوْرتې. <span class="verse-marker"></span><span class="verse-marker">۱۲</span>عيسی شوْنېݩ اۆچين شۉرقم ديیدي: ”بير بگزاده شالېق سۆرمأنه اختیارلېق آلماق اۆچين، بير اۉزاق یۉرده یوْلا روانه بوْلیوْر. <span class="verse-marker"></span><span class="verse-marker">۱۳</span>اوْل خدمتکأرلريننن اوْنېسېنې یانېنا چاغېرېپ، اوْلارا: ’من گلیوْنچام، شۉ پۉلې ايشلاديݩ‘ ديیيپ، هر هایسېنا بير آلتېن تݩݩه بریوْر.<span class="verse-marker"></span></p>
<p><span class="verse-marker">۱۴</span>بگزادانېݩ مردمي اوْنې یک گؤریوْن اکان. اوْلار: ’بۉ آدمېݩ بيزيݩ اۆستيميزدن شالېق سۆرمگيني ايسلامیوْرېس‘ ديیيپ، اوْنېݩ اېزېننان نمایندالار ايباریوْرلار. <span class="verse-marker"></span><span class="verse-marker">۱۵</span>اما مۉݩا غارامازدان، اوْل اختیارلېق آلېپ، اېزېنا دوْلانیوْر. سوْݩ اوْل پۉل بران خدمتکأرلريني یانېنا چاغېرېپ، کيميݩ نأمه غازانانېنې بيلمک ايسلایوْر. <span class="verse-marker"></span><span class="verse-marker">۱۶</span>بيرينجيسي گليپ: ’خوْجایېن! سنيݩ بير آلتېن تݩݩه اوْن آلتېن تݩݩه غازاندې‘ ديییوْر. <span class="verse-marker"></span><span class="verse-marker">۱۷</span>اوْݩا: ’براکالله، یاغشې خدمتکأر! آز زاتدا صادق بوْلانېݩ اۆچين اوْن شهره حاکم بوْل‘ ديییوْر. <span class="verse-marker"></span><span class="verse-marker">۱۸</span>ايکينجيسي گليپ: ’خوْجایېن! سنيݩ بير آلتېن تݩݩه بأش آلتېن تݩݩه غازاندې‘ ديییوْر. <span class="verse-marker"></span><span class="verse-marker">۱۹</span>خوْجایېنې اوْݩا هم: ’سن هم بأش شهره حاکم بوْل‘ ديییوْر. <span class="verse-marker"></span><span class="verse-marker">۲۰</span>اوْننان سوْݩ اۆچۆنجي خدمتکأري گليپ: ’خوْجایېن! مانا، سنيݩ بير آلتېن تݩݩه، من اوْنې بير یاغلېغا دۆويپ ساقلادېم. <span class="verse-marker"></span><span class="verse-marker">۲۱</span>من سننن قوْرقدېم، سببي سن غاتې آدم. سن غوْیمادېق یريݩنن آلیوْرسېݩ، اکماديک یريݩنن اوْریوْرسېݩ‘ ديییوْر. <span class="verse-marker"></span><span class="verse-marker">۲۲</span>خوْجایېنې اوْݩا: ’ای، یامان خدمتکأر، سني اؤز آغزېݩنان چېقان سؤزلر بيلان حکم ادارين! اصل سن منيݩ غاتې آدملېغېمې، غوْیمادېغېمې آلیوْنېمې، اکماديگيمي اوْریوْنېمې بيلیوْرمېتېݩ؟ <span class="verse-marker"></span><span class="verse-marker">۲۳</span>اوْندا نأمه اۆچين پۉلېمې ايشلاتمأنه برماديݩ؟ من گلانيمده، اوْنې فایداسې بيلان آلارتېم‘ ديییوْر. <span class="verse-marker"></span><span class="verse-marker">۲۴</span>اوْننان سوْݩ خوْجایېن اوْل یرده دۉرانلارا: ’اوْنېݩ اليننن پۉلې آلېݩ، اوْن خورجینلا بريݩ‘ ديییوْر. <span class="verse-marker"></span><span class="verse-marker">۲۵</span>اوْلار اوْݩا: ’خوْجایېن، اوْنېݩ اؤزينده اؤݩ-هم اوْن آلتېن تݩݩه بار!‘ ديییوْرلار. <span class="verse-marker"></span><span class="verse-marker">۲۶</span>اوْل: ’من سيزه ديییوْرېن، کيمده بار بوْلسا، اوْݩا بريلار، کيمده یوْق بوْلسا، اوْنېݩ اليندأکي هم آلېنار. <span class="verse-marker"></span><span class="verse-marker">۲۷</span>اۆستلريننن پادشالېق اتمگيمي ايسلامیوْن دشمنلارېمې بوْلسا، شۉ یره گتيريݩ، گؤزيميݩ آلېندا اؤلديريݩ‘ ديیيپ جواب بریوْر“.<span class="verse-marker"></span></p>
<h3>عيسی اۉرشليمه کتته ساز بيلان گيریوْر</h3>
<h4>(متی ۲۱‏:۱‏-۱۱؛ مرقس ۱۱‏:۱‏-۱۱؛ یۉحنا ۱۲‏:۱۲‏-۱۹)</h4>
<p><span class="verse-marker">۲۸</span>عيسی بۉلارې آیدېپ بوْلاننان سوْݩ، یوْلېنې دوام اتديريپ، اۉرشليمه طرف اۉورادې. <span class="verse-marker"></span><span class="verse-marker">۲۹</span>اوْل زیتۉن داغېنېݩ آشاغېنداقې بِیت‌فاجې بيلان بِیت‌عَنیا غوْلایلاندا، ايکي شاگرديني یوْللاپ، اوْلارا: <span class="verse-marker"></span><span class="verse-marker">۳۰</span>”اؤݩيݩيزدأکي اوْبا بارېݩ. اوْبا گيران یريݩيزده داݩېغلې دۉران بير کۉرره تاپارسېݩېز، اوْنېݩ اۆستينه شۉ وقتا چنلي هيچ کيم منان دألدير. اوْنې چؤزيݩ، بأري آلېپ گليݩ. <span class="verse-marker"></span><span class="verse-marker">۳۱</span>اگر بيري سيزدن: ’نأمه اۆچين اوْنې چؤزیوْرسېݩېز؟‘ ديیيپ سوْراسا، اوْݩا: ’بۉ کۉرره اربابا گراک‘ ديیيݩ“ ديیدي. <span class="verse-marker"></span><span class="verse-marker">۳۲</span>یوْللانانلار گيديپ، بارېنې اوْنېݩ آیدېشې یانې تاپدېلار. <span class="verse-marker"></span><span class="verse-marker">۳۳</span>کۉررأني چؤزيپ دۉرقالار، اوْنېݩ ایالري: ”کۉررأني نأمه اۆچين چؤزیوْرسېݩېز؟“ ديیيپ سوْرادېلار. <span class="verse-marker"></span><span class="verse-marker">۳۴</span>اوْلار هم: ”بۉ کۉرره اربابا گراک“ ديیديلر. <span class="verse-marker"></span><span class="verse-marker">۳۵</span>کۉررأني عيسانېݩ یانېنا گتيريپ، اۆستينه دوْنلارېنې بؤراديلر، عيسانې اوْݩا منديرديلر. <span class="verse-marker"></span><span class="verse-marker">۳۶</span>اوْل گيديپ باریوْرقا، انسانلار دوْنلارېنې یوْلا دۆشایوْرتېلار. <span class="verse-marker"></span><span class="verse-marker">۳۷</span>عيسی زیتۉن داغېننان آشاق اينیوْن یوْلا غوْلایلاندا، شاگردلريݩ هماسي گؤران همه قدرتلارېنا خوْش بوْلېپ، باتلې سسلري بيلان خۉدایې شهرتلانديرمأنه باشلادېلار. <span class="verse-marker"></span><span class="verse-marker">۳۸</span>اوْلار: ”اربابېݩ آدېننان پادشاه آلقېش بوْلسېن! آسمانلاردا پاراخاتلېق، ايݩ بلندليکده شان-شهرت بوْلسېن!“ ديییوْرتېلار. <span class="verse-marker"></span><span class="verse-marker">۳۹</span>جمعیتيݩ آراسېننان کأبير فريسيلر عيسی: ”استاد! شاگردلريݩيݩ سسسيز بوْلسېن!“ ديیديلر. <span class="verse-marker"></span><span class="verse-marker">۴۰</span>اما اوْل: ”سيزه آیدیوْرېن: اوْلار سسسيز بوْلسا-دا، داشلاردان سس جېقمانا باشار“ ديیدي.<span class="verse-marker"></span></p>
<p><span class="verse-marker">۴۱</span>عيسیاۉرشليمه غوْلایلاندا، اوْنې گؤريپ آغلادې. <span class="verse-marker"></span><span class="verse-marker">۴۲</span>اوْل شۉرقم ديیدي: ”وای، کشکه سن بۉ گۆن اؤزيݩه نأمأنيݩ پاراخاتلېق گتيرجکليگيني بيلساتيݩ! اما بۉ شيپيلأ سنيݩ گؤزلريݩنن گيزلين. <span class="verse-marker"></span><span class="verse-marker">۴۳</span>سنيݩ باشېݩا شۉرقم بير گۆنلر گلار: دشمنلارېݩ داش-تؤواراگيݩه جمعلانيشيپ، سني غابارلار، هر یاننان غېسېپ-غوْورارلار. <span class="verse-marker"></span><span class="verse-marker">۴۴</span>اوْلار سني ویران اديپ، سنيݩ ايچيݩدأکي یاشایوْن چاغالارې اؤلديريپ تاشلارلار. سنده داش اۆستينده داش غوْیمازلار، سببي سن خۉدایېݩ ساݩا گلان فرصدېنې بيلماديݩ“.<span class="verse-marker"></span></p>
<h3>عيسی دۉکاندارلارې عبادت‌خانادان قوْویوْر</h3>
<h4>(متی ۲۱‏:۱۲‏-۱۷؛ مرقس ۱۱‏:۱۵‏-۱۹؛ یۉحنا ۲‏:۱۳‏-۲۲)</h4>
<p><span class="verse-marker">۴۵</span>اوْننان سوْݩ عيسیعبادت‌خانانېݩ حوالېسېنا گيريپ، اوْل یردأکي دۉکاندارلارې قوْومانا باشلادې. <span class="verse-marker"></span><span class="verse-marker">۴۶</span>عيسی اوْلارا: ”’منيݩ اۆیيم دعا اديلیوْن اۆیي بوْلار‘ ديیيپ یازېلغېدېر، اما سيز مۉنې اوْغرېلارېݩ اۆیيني اديپسيݩيز“ ديیدي. <span class="verse-marker"></span><span class="verse-marker">۴۷</span>اوْل هر گۆن عبادت‌خانانېݩ حوالېسېندا تبليغ ادیوْرتې. کتته کاهنلار، تۉرات استادلارې و مردميݩ کتتالري بوْلسا اوْنې اؤلديرمگيݩ اېزېنداتې. <span class="verse-marker"></span><span class="verse-marker">۴۸</span>اما مۉنېݩ یوْلېنې تاپېپ بيلمیوْرتېلار، سببي همه مردم اوْنې یۆراکدن ديݩلایوْرتېلار.<span class="verse-marker"></span></p>
<h2>۲۰-لنجي باب</h2>
<h3>عيسانېݩ اختیارې بارلېغې اۆچين سوال</h3>
<h4>(متی ۲۱‏:۲۳‏-۲۷؛ مرقس ۱۱‏:۲۷‏-۳۳)</h4>
<p><span class="verse-marker">۱</span>بير گۆن عيسیعبادت‌خانانېݩ حوالېسېندا مردمه اؤوراديپ، خوْش خبرې تبليغ ادیوْرقا، کتته کاهنلار، تۉرات کتاب استادلارې و یاشۉللار اوْنېݩ یانېنا گلديلر. <span class="verse-marker"></span><span class="verse-marker">۲</span>اوْلار عيسی: ”حانې، بيزه آیت، سن بۉ زاتلارې هایسې اختیار بيلان ادیوْرسېݩ؟ بۉ اختیارې ساݩا کيم بردي؟“ ديیديلر. <span class="verse-marker"></span><span class="verse-marker">۳</span>عيسی هم: ”من هم سيزه بير سوال سوْراجاق. ماݩا آیدېݩ، <span class="verse-marker"></span><span class="verse-marker">۴</span>یحیی چۆمديريجي اختیارېنې نيردن آلدې؟ آسماننانمې یا انساننان؟“ ديیيپ سوْرادې. <span class="verse-marker"></span><span class="verse-marker">۵</span>اوْلار مۉنې اؤز آراسېندا مصلحتلاشمانا باشلادېلار: ”اگر آسماننان ديیساک، اوْل بيزه: ’اوْندا نأمه اۆچين اوْݩا اېنانمادېݩېز؟‘ ديیار. <span class="verse-marker"></span><span class="verse-marker">۶</span>اگر انساننان ديیساک، همه مردم بيزي داشلار، سببي مردم یحیانېݩ پیغمبرليگينه اېنانیوْر“. <span class="verse-marker"></span><span class="verse-marker">۷</span>اوْلار: ”بيز نيردنليگيني بيلاميز یوْق“ ديیيپ جواب برديلر. <span class="verse-marker"></span><span class="verse-marker">۸</span>عيسی اوْلارا: ”منام سيزه بۉ زاتلارې هایسې اختیار بيلان آلانلېغېمې آیتجاق دأل“ ديیدي.<span class="verse-marker"></span></p>
<h3>اۆزۆم باغ و کرای آلانلار مثالې</h3>
<h4>(متی ۲۱‏:۳۳‏-۴۶؛ مرقس ۱۲‏:۱‏-۱۲)</h4>
<p><span class="verse-marker">۹</span>سوْݩ عيسی مردمه شۉ مثالې گۆررۆݩ برمأنه باشلادې: ”بير آدم اۆزۆم باغلارېنې اوْتۉردېپ، اوْنې باغبانلارا کرایېنې بریوْر، اؤزي اۉزاق وقتلېق باشغا یۉرده گيدیوْر. <span class="verse-marker"></span><span class="verse-marker">۱۰</span>حاصل وقتې گلانده، اۆزۆميݩ میواسيننن آلېپ گلمک اۆچين، اوْل خدمتکأرلرينيݩ بيريني کرای آلانلارېݩ یانېنا ايباریوْر. اما کرای آلانلار اوْنې ینجيپ، بوْش قوْوېپ غوْیبریوْرلار. <span class="verse-marker"></span><span class="verse-marker">۱۱</span>اوْل باشغا بير خدمتکأريني ايباریوْر، کرای آلانلار اوْنې ینجيپ، مسخره اديپ، بوْش قوْوېپ غوْیبریوْرلار. <span class="verse-marker"></span><span class="verse-marker">۱۲</span>اوْل اۆچينجي خدمتکأريني ايباریوْر. اوْلار اوْنې هم یارالاپ، قوْوېپ غوْیبریوْرلار. <span class="verse-marker"></span><span class="verse-marker">۱۳</span>اوْننان سوْݩ اۆزۆم باغېݩ ایاسي: ’من نأمه اتمالي؟ گل، اؤز یاغشې گؤریوْن اوْغلېمې ايبارایين، شاید، اوْنې سېلارلار‘ فکر ادیوْر. <span class="verse-marker"></span><span class="verse-marker">۱۴</span>کرای آلانلار بوْلسا اوْنې گؤرانلريننن، اؤز آراسېندا مصلحتلاشېپ: ’ميراثدار شۉدېر! گليݩ، شۉنې اؤلديراليݩ، ميراث بيزه غالار‘ ديیشیوْرلار. <span class="verse-marker"></span><span class="verse-marker">۱۵</span>شۉنېݩ اۆچين، اوْنې اۆزۆم باغدان چېقارېپ اؤلديریوْرلار. ايندي اۆزۆم باغېݩ ایاسي بۉلارا نأمه ادار؟ <span class="verse-marker"></span><span class="verse-marker">۱۶</span>اوْل گليپ، بۉ کرای آلانلارې اؤلديرار، اۆزۆم باغې بوْلسا باشغالارا برار“. مردم مۉنې اشيديپ: ”خۉدای ساقلاسېن!“ ديیدي. <span class="verse-marker"></span><span class="verse-marker">۱۷</span>عيسی اوْلارا باقېپ: ”اوْندا ’اۉستالارېݩ رد ادان داشې، بنانېݩ ايݩ یوْقارېسېندا دۉران داشې بوْلدې‘ ديیان یازغېنېݩ معناسې نأمه؟ <span class="verse-marker"></span><span class="verse-marker">۱۸</span>کيم بۉ داشېݩ اۆستينه یېقېلسا، بؤلاک-بؤلاک بوْلار. اگر اوْل بيرينيݩ اۆستينه غاچسا، اوْنې ینجار“ ديیدي. <span class="verse-marker"></span><span class="verse-marker">۱۹</span>تۉرات استادلارې بيلان کتته کاهنلار اوْنې شوْل وقتېݩ اؤزينده تۉتماغېݩ یوْلېنې گؤزلاديلر، سببي اوْنېݩ بۉ مثالې اؤزلرينه قاقدېرېپ آیدانېنې بيلديلر. اما اوْلار مردمنن قوْرقیوْرتېلار.<span class="verse-marker"></span></p>
<h3>پادشانېݩ حقې پادشا بريلماليدير</h3>
<h4>(متی ۲۲‏:۱۵‏-۲۲؛ مرقس ۱۲‏:۱۳‏-۱۷)</h4>
<p><span class="verse-marker">۲۰</span>عيسانې گؤز آستېنا آلماق اۆچين، بيرنأچه گيزلي جاسۉس عيسانېݩ اېزېنا ايبارديلر. اوْلار عيسانې گپده تۉتېپ، اوْنې حاکميݩ اختیارېنا و الينه تابشېرماق مقصدلارې بارتې. <span class="verse-marker"></span><span class="verse-marker">۲۱</span>شۉنېݩ اۆچين، اوْلار اوْݩا: ”استاد! بيز سنيݩ دوْغرې زادې تبليغ ادیوْنلېغېݩې، انسانلارېݩ درجاسينه باقمان، خۉدایېݩ یوْلېنې حقيقت بيلان تبليغ ادیوْنلېغېݩې بيلیوْرېس. <span class="verse-marker"></span><span class="verse-marker">۲۲</span>حانې آیت، بيزيݩ قیصر پادشاه مالیات برمکليگيميز دوْغرۉمې یا دوْغرې دأل؟“ ديیيپ سوْرادېلار. <span class="verse-marker"></span><span class="verse-marker">۲۳</span>عيسی اوْلارېݩ حیلاسينه دۆشينيپ: <span class="verse-marker"></span><span class="verse-marker">۲۴</span>”ماݩا مالیات پۉلېنې گؤرکازيݩ. بۉ تݩݩادأکي عکس بيلان یازغې کيميݩکي؟“ ديیدي. اوْلار: ”قیصر پادشانېݩقې“ ديیيپ جواب برديلر. <span class="verse-marker"></span><span class="verse-marker">۲۵</span>اوْل: ”اوْندا قیصر پادشانېݩقېنې – قیصر پادشاه بريݩ، خۉدایېݩقېنې خۉدایا بريݩ“ ديیدي. <span class="verse-marker"></span><span class="verse-marker">۲۶</span>اوْلار مردميݩ یانېندا اوْنې سؤزينده تۉتېپ بيلمأن، بران جوابېنا حیران غالېپ، سسلريني چېقارمادېلار.<span class="verse-marker"></span></p>
<h3>اؤلانلر پس ديريلمک اۆچين سوال</h3>
<h4>(متی ۲۲‏:۲۳‏-۳۳؛ مرقس ۱۲‏:۱۸‏-۲۷)</h4>
<p><span class="verse-marker">۲۷</span>اؤلۆمنن سوْݩ ديراليشيݩ یوْقلېغېنې آیدیوْن صَدۉقيلريݩ کأبيري عيسانېݩ یانېنا گليپ، اوْݩا شۉرقم سوْراغ بردي: <span class="verse-marker"></span><span class="verse-marker">۲۸</span>”استاد! مۉسی بيزه بير آدمېݩ دوْغانې فرزندسيز اؤليپ، اېزېندا آیالې غالسا، دوْغانې اوْنېݩ آیالېنې آلېپ، اؤلان دوْغانېنېݩ نسليني دوام اتديرماليدير ديیيپ یازېپدېر. <span class="verse-marker"></span><span class="verse-marker">۲۹</span>یتدي دوْغان بارتې. بيرينجيسي بير آیال آلېپ، فرزند گؤرمأن دنیادان اؤتدي. <span class="verse-marker"></span><span class="verse-marker">۳۰</span>ايکينجيسي بيلان <span class="verse-marker"></span><span class="verse-marker">۳۱</span>اۆچينجيسي هم شوْل آیالې آلدې. شؤدیپ، یتديسي هم شوْل آیالا اۆیلانيپ، اېزلارېندا فرزند غالدېرمان اؤلديلر. <span class="verse-marker"></span><span class="verse-marker">۳۲</span>همه دوْغانلاردان سوْݩ آیال هم اؤلدي. <span class="verse-marker"></span><span class="verse-marker">۳۳</span>ايندي ديراليش گۆني بۉ آیال اوْلارېݩ هایسېسېنېݩ آیالې بوْلار؟ اوْلارېݩ یتديسي هم اوْݩا اۆیلانيپتي“. <span class="verse-marker"></span><span class="verse-marker">۳۴</span>عيسی اوْلارا شۉرقم جواب بردي: ”بۉ زمانېݩ انسانلارې اۆیلانیوْندېر. <span class="verse-marker"></span><span class="verse-marker">۳۵</span>اما گلجک دؤوره و اؤلۆمنن ديراليشه یتمأنه مناسب گؤريلانلر اۆیلانمز. <span class="verse-marker"></span><span class="verse-marker">۳۶</span>هيچ اؤلمزلر، سببي اوْلار فرشتالر یانېدېر. اوْلار ديراليشيݩ فرزندلريليکلري اۆچين خۉدایېݩ فرزندلريدير. <span class="verse-marker"></span><span class="verse-marker">۳۷</span>مۉسی اؤلۆلريݩ ديرالیوْنلېغېنې تصدیقلاپ، یانیوْن بۉته باراداقې بؤلۆمده اربابې ’ابراهیمېݩ، اسحاغېݩ و یعقۉبېݩ خۉدایې‘ ديیيپ آت غوْییوْر. <span class="verse-marker"></span><span class="verse-marker">۳۸</span>اوْل اؤلۆلريݩ دأل، ديريلريݩ خۉدایېدېر، سببي اوْنېݩ اۆچين همالر ديريدير“. <span class="verse-marker"></span><span class="verse-marker">۳۹</span>تۉرات کتاب استادلارېݩ کأبيري: ”استاد، یاغشې جواب برديݩ!“ ديیدي. <span class="verse-marker"></span><span class="verse-marker">۴۰</span>اوْݩا مۉننان سۆشيک سوْراغ برمأنه هيچ کيم یۆراک اتمادي.<span class="verse-marker"></span></p>
<h3>مسيح کيميݩ اوْغلې؟</h3>
<h4>(متی ۲۲‏:۴۱‏–۲۳‏:۳۶؛ مرقس ۱۲‏:۳۵‏-۴۰)</h4>
<p><span class="verse-marker">۴۱</span>اوْننان سوْݩ عيسی اوْلارا: ”نأمه اۆچين مسيحهداودېݩ اوْغلې ديییوْرلار؟ <span class="verse-marker"></span><span class="verse-marker">۴۲</span>مانا، داودېݩ اؤزي زبۉر کتابېندا شۉرقم ديییوْر:</p>
<p class="q1">’خۉدای اربابېما شۉرقم سؤزلادي:<span class="verse-marker"></span></p>
<p class="q1"><span class="verse-marker">۴۳</span>دشمنلارېݩې آیاق آستېنا سالیوْنچام،</p>
<p class="q2">منيݩ ساغېمدا اوْتۉر‘.<span class="verse-marker"></span></p>
<p> </p>
<p><span class="verse-marker">۴۴</span>اگر داودمسيحه ارباب ديییوْن بوْلسا، اوْل نأهيلي داودېݩ اوْغلې بوْلیوْر؟“ ديیدي. <span class="verse-marker"></span><span class="verse-marker">۴۵</span>همه مردم اوْݩا غۉلاق آسېپ اوْتېرقا، عيسی شاگردلرينه: <span class="verse-marker"></span><span class="verse-marker">۴۶</span>”تۉرات کتاب استادلارېننان حاضر بوْلېݩ! اوْلار اۉزېن دوْن گیيپ گزمگي، بازارلاردا اؤزلرينه سالام بريلمگيني، کنیسالارېݩ یاغشې یرينده، مهماندارلېقلار اوْتېرماقلارېنې حالایوْندېرلار. <span class="verse-marker"></span><span class="verse-marker">۴۷</span>اوْلار دۉل آیاللارېݩ حقلارېنې ايییوْرلار، گؤز اۆچين اۉزېن-اۉزېن دعالار اوْقين بوْلیوْندېرلار. شۉرقم انسانلار ايݩ آغېر جزا سزاوار بوْلارلار“ ديیدي.<span class="verse-marker"></span></p>
<h2>۲۱-لنجي باب</h2>
<h3>دۉل آیالېݩ سدقاسې</h3>
<h4>(مرقس ۱۲‏:۴۱‏-۴۴)</h4>
<p><span class="verse-marker">۱</span>عيسی کلاسيني غالدېرېپ گؤزلانده، بایلارېݩ عبادت‌خانانېݩسدقه قۉطېسېنا اؤز سدقالارېنې تاشلاپ دۉرانېنې گؤردي. <span class="verse-marker"></span><span class="verse-marker">۲</span>اوْل بير غریب دۉل آیالېݩ هم غۉتا ايکي شای تشالانېنې گؤردي. <span class="verse-marker"></span><span class="verse-marker">۳</span>عيسی: ”سيزه دوْغرۉسېنې آیدیوْرېن، بۉ غریب دۉل آیال همالردن کؤپ بردي. <span class="verse-marker"></span><span class="verse-marker">۴</span>بۉ انسانلارېݩ هماسي سدقه قۉطېسېنا اؤزلريننن سۆشيگيني برديلر، بۉ آیال بوْلسا یوْقسېزلېغېنا غارامازدان، بار-یوْغېنې، اليندأکي همه نان پۉلېنې بردي“ ديیدي.<span class="verse-marker"></span></p>
<h3>انسان اوْغلېنېݩ پس گلماسينيݩ علامتلارې</h3>
<h4>(متی ۲۴‏:۱‏-۲۱‏،۲۹‏-۳۵؛ مرقس ۱۳‏:۱‏-۱۹‏،۲۴‏-۳۱)</h4>
<p><span class="verse-marker">۵</span>شاگردلردن کأبيري عبادت‌خانانېݩ عجایب داشلار و خۉدایا باغېش اديلان تحفالار بيلان بزالانليگي اۆچين سؤز آچدې. شوْندا عيسی: <span class="verse-marker"></span><span class="verse-marker">۶</span>”شۉرقم بير گۆنلر گلار، شوْندا بۉ یرده داش اۆستينده داش غالماز، گؤریوْن زاتلارېݩېزدان هيچ زات غالمان، هماسي ویران بوْلار“ ديیدي. <span class="verse-marker"></span><span class="verse-marker">۷</span>اوْلار عيسادان: ”استاد! بۉ زاتلار حاچان بوْلار؟ بۉلارېݩ بوْلجاق محلېندا نأهيلي علامت پیدا بوْلار؟“ ديیيپ سوْرادېلار. <span class="verse-marker"></span><span class="verse-marker">۸</span>عيسی: ”حاضر بوْلېݩ، هيچ کيم سيزي آلدایماسېن! کؤپلر منيݩ آدېم بيلان گليپ: ’من – شوْلدېرېن‘ و ’وقت غوْلایلادې!‘ ديیارلر. اوْلارېݩ اېزېنا دۆشمأݩ. <span class="verse-marker"></span><span class="verse-marker">۹</span>اۉرېشلار هم امنیتسيزليک اۆچين خبرلار اشيدانيݩيزده قوْرقماݩ. بۉ زاتلار بوْلمالېدېر، اما شيپيلأ آخرې دألدير“ ديیيپ جواب بردي. <span class="verse-marker"></span><span class="verse-marker">۱۰</span>اوْننان سوْݩ عيسی اوْلارا شۉرقم ديیدي: ”ملت ملت بيلان، پادشاه پادشاه بيلان ضد چېقار. <span class="verse-marker"></span><span class="verse-marker">۱۱</span>علی‌ٰحده یرلرده گۆیچلي یرتيترامالر، آچلېق و یوْقانچ کسللر، قوْرقۉنچ واقعلار، آسماننان کتته علامتلار بوْلار. <span class="verse-marker"></span><span class="verse-marker">۱۲</span>اما بۉ بوْلجاق زاتلارېݩ هماسيننن اؤݩ، سيزي تۉتېپ، آزار برارلر. سيزي کنیسالارا بنديخانالارا تابشېرېپ. من سببلي سيزي پادشالارېݩ و حکمدارلارېݩ حضۉرېنا التارلر. <span class="verse-marker"></span><span class="verse-marker">۱۳</span>بۉ بوْلسا شاهدلېق اتمک اۆچين سيزه بير فرصت بوْلار. <span class="verse-marker"></span><span class="verse-marker">۱۴</span>اما سيز یاغشې فکريݩيزده تۉتېݩ، اؤزيݩيز نأمه آیتجاقلېغېݩېزې نأمه اتچکليگيݩيزي اؤݩيننن غایغې-غم اتمأݩ. <span class="verse-marker"></span><span class="verse-marker">۱۵</span>مۉنېݩ اۆچين من سيزه سؤز هم عقلدارلېق برارين. سيزه ضد چېقیوْنلارېݩ هيچ بيري مۉݩا نه ضد دۉرېپ بيلار، نه بير زات آیدېپ بيلار. <span class="verse-marker"></span><span class="verse-marker">۱۶</span>سيزه انه-آتاݩېز، دوْغانلارېݩېز، غارېنداشلارېݩېز، دوْستلارېݩېز هم خائنلېق ادارلر، کأبيريݩيزي اؤلديرارلر. <span class="verse-marker"></span><span class="verse-marker">۱۷</span>من سببلي همالر سيزي یک گؤرار. <span class="verse-marker"></span><span class="verse-marker">۱۸</span>اما ساچېݩېزېݩ بير تارې هم کمالمز. <span class="verse-marker"></span><span class="verse-marker">۱۹</span>صبرلې و گۆیچلي بوْلېݩ، شوْندا جانېݩېزې خلاص ادارسيݩيز. <span class="verse-marker"></span><span class="verse-marker">۲۰</span>عسکرلريݩ اۉرشليمي غابانلېغېنې گؤران چاغېݩېز، اوْنېݩ ویران اديلجک وقتېنېݩ غوْلایلانلېغېنې بيليݩ. <span class="verse-marker"></span><span class="verse-marker">۲۱</span>شوْندا یهۉدیاداقېلار داغلارا غاچسېن، شهريݩ ايچيندأکيلر چېقسېن، تؤواراگيندأکيلر شهره گيرماسين. <span class="verse-marker"></span><span class="verse-marker">۲۲</span>سببي شوْل گۆنلر همه یازېلانلارېݩ برجای بوْلمانې اۆچين جزا گۆنلريدير. <span class="verse-marker"></span><span class="verse-marker">۲۳</span>اوْل گۆنلرده گؤورالي آیاللارېݩ و چاغا امديریوْنلارېݩ دات گۆنينه! سببي یۉرده آپت بلا-بدترلر اينار، بۉ مردم غضبا دۉچار بوْلار. <span class="verse-marker"></span><span class="verse-marker">۲۴</span>اوْلار غېلېچدان اؤتيريلر، همه ملتلريݩ آراسېنا اسير آلېنېپ، بی‌گانه ملتلر اؤزلرينيݩ مهلتي دوْلیوْنچا، اۉرشليمي آیاق-آستې آلارلار. <span class="verse-marker"></span><span class="verse-marker">۲۵</span>یېلدېزلاردا، آیدا، و گۆنده علامتلار پیدا بوْلار. یر یۆزينده ملتلر دریا هم توْلقۉنلارېݩ گۆررۆلديسي اوْلارې تشويشه سالار. <span class="verse-marker"></span><span class="verse-marker">۲۶</span>انسانلار قوْرقۉدان، دنیانېݩ باشېنا گلیوْن بدبختچېلېقلارا غاراشماقدان یاݩا هۉشلارېنې یيتيرار، سببي آسمانېݩ گۆیچلري تيترامأنه دۉرار. <span class="verse-marker"></span><span class="verse-marker">۲۷</span>شوْندا اوْلار انسان اوْغلېنېݩ کتته قدرتا و شهرته بسلانيپ، بۉلۉتلاردا گلیوْنېنې گؤرارلر. <span class="verse-marker"></span><span class="verse-marker">۲۸</span>بۉ زاتلار عمله آشېپ باشلاندا، کلأݩيزي غالدېرېپ، یوْقارې غاراݩ، سببي غۉتۉلېشېݩېز غوْلایلاپ گلیوْندېر“.<span class="verse-marker"></span></p>
<p><span class="verse-marker">۲۹</span>عيسی اوْلارا بير مثال آیتدې: ”انجيره، همه درختلارا گؤزلأݩ. <span class="verse-marker"></span><span class="verse-marker">۳۰</span>اوْلارېݩ یاپراقلانلېغېنې گؤريپ، یاز غوْلایلانلېغېنې اؤز-اؤزيݩيزدن بيلیوْرسېݩېز. <span class="verse-marker"></span><span class="verse-marker">۳۱</span>شوْنېݩ یانې هم، بۉ واقعلارېݩ بوْلانېنې گؤرانيݩيزده، خۉدایېݩ شالېغېنېݩ غوْلایلانلېغېنې بيليݩ. <span class="verse-marker"></span><span class="verse-marker">۳۲</span>سيزه دوْغرۉسېنې آیدیوْرېن: بۉ زاتلار بوْلیوْنچا، بۉ نسل دنیادان اؤتمز. <span class="verse-marker"></span><span class="verse-marker">۳۳</span>آسمان بيلان یر یوْغالار، اما منيݩ سؤزلريم هيچ یيتمز. <span class="verse-marker"></span><span class="verse-marker">۳۴</span>حاضر بوْلېݩ! عيشې-اشرات، سرخوْشلېق، یاشاشېݩ غایغېلارې یۆراگيݩيزه اوْرناماسېن. بوْلماسا، اوْل کتته گۆن بيردن یتيپ گلار. <span class="verse-marker"></span><span class="verse-marker">۳۵</span>چۆنکي اوْل گۆن همه یر یۆزينده یاشایوْنلارېݩ هر بيرينيݩ یوْقارېدان اينار. <span class="verse-marker"></span><span class="verse-marker">۳۶</span>بۉ بوْلجاق واقعلارېݩ بارېننان غاچېپ غۉتېلار یانې و انسان اوْغلېنېݩ حضۉرېندا دۉرېپ بيلار یانې، هميشه اوْیا بوْلېپ، خۉدایا ديلاگ اديݩ“.<span class="verse-marker"></span></p>
<p><span class="verse-marker">۳۷</span>عيسی گۆنديزلرينه عبادت‌خانانېݩ حوالېسېندا مردمه تبليغ ادیوْرتې، آغشاملارېنا بوْلسا شهردن داشارې چېقېپ، گيجأني زیتۉن داغېندا اؤتديردي. <span class="verse-marker"></span><span class="verse-marker">۳۸</span>ارتير اير بيلان همه مردم اوْنېݩ گۆررۆݩلريني ديݩلامک اۆچين عبادت‌خانا گلارتي.<span class="verse-marker"></span></p>
<h2>۲۲-لنجي باب</h2>
<h3>یهۉدا عيسانې خیانت ادیوْر</h3>
<h4>(متی ۲۶‏:۱‏-۵‏،۱۴‏-۱۶؛ مرقس ۱۴‏:۱‏،۲‏،۱۰‏،۱۱؛ یۉحنا ۱۱‏:۴۵‏-۵۳)</h4>
<p><span class="verse-marker">۱</span>مانا، پِسَح ديیيليپ آت غوْیېلیوْن پتير هایدې غوْلایلاشدې. <span class="verse-marker"></span><span class="verse-marker">۲</span>کتته کاهنلار بيلان تۉرات استادلارېعيسانې اؤلديرمگيݩ یوْلېنې آغتاریوْرتېلار، اما مردمنن قوْرقیوْرتېلار. <span class="verse-marker"></span><span class="verse-marker">۳</span>شیطان اوْن ايکي شاگردلريݩ بيري بوْلان یهۉدا ايسقاريیوْدېݩ یۆراگينه گيردي. <span class="verse-marker"></span><span class="verse-marker">۴</span>یهۉدا کتتالريݩ یانېنا بارېپ، عيسانې نأديپ اوْلارېݩ الينه برجکليگي اۆچين مصلحتلاشدې. <span class="verse-marker"></span><span class="verse-marker">۵</span>اوْلار هم بگانيشيپ، اوْݩا پۉل برمأنه راضي بوْلدېلار. <span class="verse-marker"></span><span class="verse-marker">۶</span>یهۉدا اوْلار بيلان اېلالاشدې و مردم یوْق وقتې عيسانې اوْلارا تابشېرماق اۆچين، یاغشې فرصت پیلأپ گزدي.<span class="verse-marker"></span></p>
<h3>پِسَح داماغې</h3>
<h4>(متی ۲۶‏:۱۷‏-۳۰؛ مرقس ۱۴‏:۱۲‏-۲۶؛ یۉحنا ۱۳‏:۲۱‏-۳۰؛ ۱ قُرِنتُسلېلار ۱۱‏:۲۳‏-۲۵)</h4>
<p><span class="verse-marker">۷</span>پِسَح توْقلېنېݩ سوْیېلیوْن گۆني، یعنی پتير هایدې یتيپ گلدي. <span class="verse-marker"></span><span class="verse-marker">۸</span>عيسی: ”گيديݩ، بيزيݩ اۆچين پِسَح داماغېنې تیارلاݩ“ ديیيپ، پِطرُس بيلان یۉحنانې ايباردي. <span class="verse-marker"></span><span class="verse-marker">۹</span>اوْلار: ”اوْنې نيرده تیارلاماغېمېزې ايسلایوْرسېݩ؟“ ديیيپ سوْرادېلار. <span class="verse-marker"></span><span class="verse-marker">۱۰</span>عيسی اوْلارا: ”شهره گيرانيݩيزده، کۆیزاده سۉو آلېپ باریوْن بير آدما ساتاشارسېݩېز. اېزېنا دۆشيپ گيديݩ، اوْنېݩ گيران اۆیينه گيريݩ. <span class="verse-marker"></span><span class="verse-marker">۱۱</span>اوْننان سوْݩ اۆی ایاسينه: ’استاد سننن شاگردلريم بيلان پِسَح داماغېنې ايیار یانې، مهمان تامې نيرده ديیيپ سوْرایوْر‘ ديیيݩ. <span class="verse-marker"></span><span class="verse-marker">۱۲</span>اوْل هم سيزه یوْقارقې منزلده همه زات تیارلانېپ غوْیېلان گيݩ بير اطاغې گؤرکازار. شوْل یرده تیارلېق گؤريݩ“ ديیدي. <span class="verse-marker"></span><span class="verse-marker">۱۳</span>اوْلار گيتديلر و همه زادې عيسانېݩ آیدېشې یانې تاپېپ، پِسَح داماغېنې تیارلادېلار.<span class="verse-marker"></span></p>
<p><span class="verse-marker">۱۴</span>داماق وقتې بوْلاندا، عيسیرسۉللارې بيلان ساچاق باشېنا اوْتۉردې. <span class="verse-marker"></span><span class="verse-marker">۱۵</span>عيسی اوْلارا: ”من بۉ پِسَح داماغېنې عذاب چکمزيمنن اؤݩ، سيزيݩ بيلان بيله ايیمگي کأن ارزۉ اديپتيم. <span class="verse-marker"></span><span class="verse-marker">۱۶</span>چۆنکي خۉدایېݩ شالېغېندا پِسَح داماغېنې ايیمک اۆچين همأميز جمعلانیوْنچاق، من اوْننان غایدېپ ايیمارين“ ديیدي. <span class="verse-marker"></span><span class="verse-marker">۱۷</span>عيسی الينه بير کأسه آلېپ شکر اتدي: ”مۉنې آلېݩ، ايچيݩ. <span class="verse-marker"></span><span class="verse-marker">۱۸</span>سيزه شۉنې آیدیوْرېن: خۉدایېݩ شالېغې گلیوْنچا، شرابې غایتادان ايچمارين“ ديیدي. <span class="verse-marker"></span><span class="verse-marker">۱۹</span>اوْننان سوْݩ نانې آلدې، شکر اتدي، اوْنې بؤليپ، شاگردلره بريپ: ”بۉ منيݩ سيزيݩ اۆچين قربان اديلیوْن بدنيمدير، مۉنې مني یادا سالماق اۆچين برجای اديݩ“ ديیدي. <span class="verse-marker"></span><span class="verse-marker">۲۰</span>شۉرقم هم داماقدان سوْݩ شرابلې کأسأني آلېپ: ”بۉ کأسه منيݩ سيزيݩ اۆچين دؤکيلیوْن غانېم آرقالې باغلانېشېلیوْن تازه پیماندېر. <span class="verse-marker"></span><span class="verse-marker">۲۱</span>مانا، ماݩا خائنلېق اتجک آدم منيݩ بيلان بير ساچاغېݩ باشېندا اوْتېر. <span class="verse-marker"></span><span class="verse-marker">۲۲</span>هاوا، انسان اوْغلې اؤݩيننن آیدېلان یانې جان برار، اما اوْݩا خائنلېق ادانيݩ حالېنا وای!“ ديیدي. <span class="verse-marker"></span><span class="verse-marker">۲۳</span>اوْلار مۉنې کيميݩ اتجکليگيني بيري-بيرلريننن سوْراپ باشلادېلار.<span class="verse-marker"></span></p>
<p><span class="verse-marker">۲۴</span>اوْلار اؤز آراسېندا هایسې بيريسينيݩ ايݩ کتتاليگي حقدا جنجال اتمأنه باشلادېلار. <span class="verse-marker"></span><span class="verse-marker">۲۵</span>عيسی اوْلارا شۉرقم ديیدي: ”بی‌گانه ملتلريݩ پادشالارې مردملره اؤز حکميني یؤرادیوْرلار، اختیارلې انسانلارې اؤزلريني حمایاتکأر ديیيپ آت غوْییوْرلار. <span class="verse-marker"></span><span class="verse-marker">۲۶</span>اما سيز بۉرقم بوْلماݩ. آراݩېزدا ايݩ کتته ايݩ کيژژیک یانې بوْلسېن، کتته، غوْی، خدمتکأر یانې بوْلسېن. <span class="verse-marker"></span><span class="verse-marker">۲۷</span>هایسېسې حاص کتته: ساچاق باشېندا اوْتۉرانمې یا خدمت ادیوْن؟ ساچاق باشېندا اوْتۉران دألمي؟ اما من سيزيݩ آراݩېزدا بير خدمت ادیوْن کيمينديرين. <span class="verse-marker"></span><span class="verse-marker">۲۸</span>باشېمنان اؤتديران سېناقلارېمدا منيݩ یانېمدا بوْلان سيزسيݩيز. <span class="verse-marker"></span><span class="verse-marker">۲۹</span>آتامېݩ مني پادشاه بللایشي یانې، من سيزي پادشاه اديپ بللایوْرېن. <span class="verse-marker"></span><span class="verse-marker">۳۰</span>سيز منيݩ شالېغېمدا ايیيپ-ايچارسيݩيز و تختلاردا اوْتۉرېپ، اسرائیليݩ اوْن ايکي تيراسينيݩ اۆستيننن قاضيلېق ادارسيݩيز“.<span class="verse-marker"></span></p>
<h3>عيسی پِطرُسېݩ دأنجکليگيني آیدیوْر</h3>
<h4>(متی ۲۶‏:۳۱‏-۳۵؛ مرقس ۱۴‏:۲۷‏-۳۱؛ یۉحنا ۱۳‏:۳۶‏-۳۸)</h4>
<p><span class="verse-marker">۳۱</span>اوْننان سوْݩ عيسی سؤزيني دوام اديپ: ”ای، شمعۉن، شمعۉن! شیطان سيزي بۉغدای یانې سوْوۉرماق اۆچين ديلادي. <span class="verse-marker"></span><span class="verse-marker">۳۲</span>اما من ايمانېݩ کمالماسين ديیيپ، سنيݩ اۆچين ديلاگ اتديم. سن هم بير وقت اؤوريليپ گلانيݩده، دوْغانلارېݩې ايمانېندا قوتلاندېر“ ديیدي. <span class="verse-marker"></span><span class="verse-marker">۳۳</span>پِطرُس: ”ارباب! من سنيݩ بيلان بنديخانا، حتّیٰ اؤلۆمه گيتمأنه تیار“ ديیدي. <span class="verse-marker"></span><span class="verse-marker">۳۴</span>عيسی: ”پِطرُس، ساݩا ديییوْرېن، سن بۉ گۆن خوْراز غېغېرمازدان اؤݩ، مني تانيمیوْنلېغېݩې اۆچ ساپار آیدارسېݩ“ ديیدي. <span class="verse-marker"></span><span class="verse-marker">۳۵</span>اوْننان سوْݩ عيسی اوْلاردان: ”من سيزي غاپجېقسېز، توْرباسېز و گؤوشسيز یوْللان چأگيم کم زادېݩېز بارمېتې؟“ ديیيپ سوْرادې. اوْلار: ”یوْقتې“ ديیيپ جواب برديلر. <span class="verse-marker"></span><span class="verse-marker">۳۶</span>عيسی اوْلارا: ”ايندي غاپجېغېݩېز بار بوْلسا، یانېݩېزا آلېݩ، بير توْربا هم آلېݩ. غېلېجېݩېز یوْق بوْلسا، دوْنېݩېزې ساتېݩ، بير غېلېچ آلېݩ. <span class="verse-marker"></span><span class="verse-marker">۳۷</span>’اوْل گناهکارلار بيلان بير حسابلادې‘ ديیيپ مقدس کتابدا یازېلغېدېر. من سيزه ديییوْرېن: بۉ من اۆچين برجای بوْلمالېدېر. من حقدا یازېلانلار برجای بوْلېپ باریوْر“ ديیدي. <span class="verse-marker"></span><span class="verse-marker">۳۸</span>شاگردلر: ”ای، ارباب! مانا، بۉ یرده ايکي غېلېچ بار“ ديیديلر. عيسی هم اوْلارا: ”شوْل یتار“ ديیدي.<span class="verse-marker"></span></p>
<h3>عيسی زیتۉن داغېندا خۉدایا ديلاگ ادیوْر</h3>
<h4>(متی ۲۶‏:۳۶‏-۴۶؛ مرقس ۱۴‏:۳۲‏-۴۲)</h4>
<p><span class="verse-marker">۳۹</span>عيسی داشارې چېقېپ، هميشاکيسي یانې زیتۉن داغېنا گيتدي. شاگردلري هم اوْنېݩ اېزېنا دۆشديلر. <span class="verse-marker"></span><span class="verse-marker">۴۰</span>اوْل یره بارانلارېندا، عيسی اوْلارا: ”سېناغا دۆشمز یانې ديلاگ اديݩ!“ ديیدي. <span class="verse-marker"></span><span class="verse-marker">۴۱</span>اؤزي بوْلسا اوْلاردان بير آز چته گيتدي، دېزا چؤکيپ: <span class="verse-marker"></span><span class="verse-marker">۴۲</span>”ای، آتام! اگر ايسلاسأݩ، بۉ حسرت کأساسيني مننن سوْوا اؤتدير! اما منيݩ ايسلاگيم دأل، سنيݩ ايسلاگيݩ عمله آشسېن!“ ديیيپ، ديلاگ اتمأنه باشلادې. <span class="verse-marker"></span><span class="verse-marker">۴۳</span>آسماننان بير فرشته گؤرينيپ، اوْنې گۆیچلانديردي. <span class="verse-marker"></span><span class="verse-marker">۴۴</span>اوْل آغېر غما باتېپ، اخلاص بيلان خۉدایا ديلاگ اتدي. عيسادان آقیوْن در یره دامیوْن غان دامجالارې یانېتې. <span class="verse-marker"></span><span class="verse-marker">۴۵</span>ديلاگ اديپ بوْلاننان سوْݩ تۉرېپ، عيسی شاگردلريݩ یانېنا گلدي. اوْلارېݩ اۉخۉلاپ یاتانلېقلارېنې گؤردي، اوْلار غایغې-حسرت چکمکدن اۉخۉلاپ یاتيرتېلار. <span class="verse-marker"></span><span class="verse-marker">۴۶</span>عيسی اوْلارا: ”نأمه اۆچين اۉخۉلاپ یاتيرسېݩېز؟ سېناغا دۆشمز یانې، تۉرېݩ، خۉدایا ديلاگ اديݩ!“ ديیدي.<span class="verse-marker"></span></p>
<h3>عيسی تۉتېلیوْر</h3>
<h4>(متی ۲۶‏:۴۷‏-۵۸؛ مرقس ۱۴‏:۴۳‏-۵۴؛ یۉحنا ۱۸‏:۳‏-۱۱)</h4>
<p><span class="verse-marker">۴۷</span>عيسی گپلأپ دۉرقا، بير جمعیت پیدا بوْلدې. اوْن ايکي شاگردلريݩ بيري یهۉدا جمعیتيݩ اؤݩينه دۆشيپ گلیوْرتې. یهۉدا عيسانې اوْغشاجاق بوْلېپ، اوْنېݩ غوْلایېنا گلدي. <span class="verse-marker"></span><span class="verse-marker">۴۸</span>عيسی اوْݩا: ”ای، یهۉدا! سن بير اوْغشۉق بيلان انسان اوْغلېنا خائنلېق ادیوْرسېݩمې؟“ ديیيپ سوْرادې. <span class="verse-marker"></span><span class="verse-marker">۴۹</span>عيسانېݩ یانېنداقېلار نأمه بوْلجاغېنې گؤريپ: ”ای، ارباب! غېلېچلارېمېزې تۉتېنالېمې؟“ ديیديلر. <span class="verse-marker"></span><span class="verse-marker">۵۰</span>اوْلارېݩ بيري کتته کاهنېݩ خدمتکأريني اۉرېپ، اوْنېݩ ساغ غۉلاغېنې کسدي. <span class="verse-marker"></span><span class="verse-marker">۵۱</span>اما عيسی: ”ايندي، بس اديݩ!“ ديیدي. اوْننان سوْݩ خدمتکأريݩ غۉلاغېنا اليني دگريپ، اوْنې شفا بردي. <span class="verse-marker"></span><span class="verse-marker">۵۲</span>اوْننان سوْݩ عيسانې تۉتمانا گلانلريݩ کتته کاهنا، عبادت‌خانانېݩپیرادارلارېنا، یاشۉللارا یۆزلانيپ: ”نأمه اۆچين بير اوْغرېنېݩ تۉتجاق بوْلیوْن یانې، مني تۉتماق اۆچين غېلېچلې هم تایاقلې گليپسيݩيز؟ <span class="verse-marker"></span><span class="verse-marker">۵۳</span>من هر گۆن سيزيݩ بيلان بيرليکده عبادت‌خاناداقام، مني تۉتمانتېݩېز. اما ايندي بۉ فرصت سيزيݩکيدير، غاراݩقېلېغېݩ حکم سۆریوْن وقتېدېر“ ديیدي. <span class="verse-marker"></span><span class="verse-marker">۵۴</span>عيسانې تۉتېپ، کتته کاهنېݩ اۆیينه آلېپ گيتديلر. پِطرُس هم اوْزاقدان اوْلارېݩ اېزېنا دۆشيپ گيتدي.<span class="verse-marker"></span></p>
<h3>پِطرُس عيسانې انکأر ادیوْر</h3>
<h4>(متی ۲۶‏:۶۷‏-۷۵؛ مرقس ۱۴‏:۶۵‏-۷۲؛ یۉحنا ۱۸‏:۱۵‏-۱۸‏،۲۵‏-۲۷)</h4>
<p><span class="verse-marker">۵۵</span>حوالېنېݩ اوْرتاسېندا اوْت یاقېپ اوْتېرقالار، پِطرُس اوْلارېݩ آراسېندا اوْتېرتې. <span class="verse-marker"></span><span class="verse-marker">۵۶</span>پِطرُسې اوْدېݩ بير غېراسېندا گؤران بير کنيز اوْݩا گؤزلأپ: ”بۉ آدم هم عيسی بيلاتي“ ديیدي. <span class="verse-marker"></span><span class="verse-marker">۵۷</span>اما پِطرُس: ”ای، آیال، من اوْنې تانيمیوْرېن“ ديیيپ انکأر اتدي. <span class="verse-marker"></span><span class="verse-marker">۵۸</span>آزراق وقتدان سوْݩ باشغا بيري اوْنې گؤريپ: ”سن هم اوْلارېݩ بيريسيݩ“ ديیدي. اما پِطرُس: ”غارېنداش، من اوْلاردان دأل“ ديیدي. <span class="verse-marker"></span><span class="verse-marker">۵۹</span>آرادان بير ساعتا غوْلای اؤتاننن سوْݩ، باشغا بير آدم: ”دوْغرۉدان، بۉ آدم عيسی بيلاتي، سببي بۉ جلیلالي“ ديیدي. <span class="verse-marker"></span><span class="verse-marker">۶۰</span>اما پِطرُس: ”ای، غارېنداش، من سنيݩ نأمه آیدیوْنېݩې بيلام یوْق“ ديیدي. عیني شوْل وقت، پِطرُس گپلأپ دۉرقا، خوْراز غېغېردې. <span class="verse-marker"></span><span class="verse-marker">۶۱</span>اربابعيسی غاݩرېلېپ، پِطرُسا غارادې. پِطرُس اربابېݩ: ”خوْراز غېغېرمازدان اؤݩ، سن مني اۆچ ساپار انکأر ادارسيݩ“ ديیان سؤزيني یادلادې. <span class="verse-marker"></span><span class="verse-marker">۶۲</span>پِطرُس داشارې چېقېپ، هؤݩݩۆر-هؤݩݩۆر آغلادې. <span class="verse-marker"></span><span class="verse-marker">۶۳</span>عيسانې ساقلایوْن آدملار اوْنې مسخرالاپ، اۉرمانا باشلادېلار. <span class="verse-marker"></span><span class="verse-marker">۶۴</span>گؤزيني داݩېپ: ”خانې، وليليک ات! سني اۉران کيم؟“ ديیيپ سوْرادېلار. <span class="verse-marker"></span><span class="verse-marker">۶۵</span>ینه اوْݩا کأن یامان سؤزلر آیتدېلار.<span class="verse-marker"></span></p>
<h3>عيسی شۉرانېݩ اؤݩينده</h3>
<h4>(متی ۲۶‏:۵۹‏-۶۶؛ مرقس ۱۴‏:۵۵‏-۶۴؛ یۉحنا ۱۸‏:۱۹‏-۲۴)</h4>
<p><span class="verse-marker">۶۶</span>داݩ آتاندا، یاشۉللار،‌کتته کاهنلار و تۉرات کتاب استادلارې جمعلانيشيپ، اوْنې اؤزلرينيݩ شۉراسېنا گتيرديلر. <span class="verse-marker"></span><span class="verse-marker">۶۷</span>اوْلار عيسادان: ”بيزه آیت، سن مسيحمي؟“ ديیيپ سوْرادېلار. عيسی اوْلارا: ”آیتسام، اېنانمارسېݩېز؛ <span class="verse-marker"></span><span class="verse-marker">۶۸</span>سوْراسام-هم، جواب برمارسيݩيز. <span class="verse-marker"></span><span class="verse-marker">۶۹</span>اما مۉننان سوْݩ انسان اوْغلې قدرتلې خۉدایېݩ ساغېندا اوْتۉرار“ ديیدي. <span class="verse-marker"></span><span class="verse-marker">۷۰</span>اوْلارېݩ هماسي: ”اوْندا سن خۉدایېݩ اوْغلې؟“ ديیيپ سوْرادې. عيسی اوْلارا: ”منيݩ کيمليگيمي اؤزيݩيز آیدېپ دۉرسېݩېز“ ديیيپ جواب بردي. <span class="verse-marker"></span><span class="verse-marker">۷۱</span>اوْلار: ”بيزه مۉننان باشغا شاهدلېق نأمه گراک؟ بيز مۉنې اوْنېݩ اؤز ديليننن اشيتديک“ ديیشديلر.<span class="verse-marker"></span></p>
<h2>۲۳-لنجي باب</h2>
<h3>عيسی پیلاطُسېݩ و هیرۉدیسېݩ اؤݩينده</h3>
<h4>(متی ۲۷‏:۱‏،۲‏،۱۱‏-۲۶؛ مرقس ۱۵‏:۱‏-۱۵؛ یۉحنا ۱۸‏:۲۸‏–۱۹‏:۱۶)</h4>
<p><span class="verse-marker">۱</span>اوْننان سوْݩ شۉرانېݩ همه نفرلري یرلريننن تۉرېپ، عيسانېپیلاطُسېݩ یانېنا گتيرديلر. <span class="verse-marker"></span><span class="verse-marker">۲</span>اوْلار عيسانې تهمت اتمأنه باشلادېلار: ”بيز بۉ آدمېݩ ملتيميزي آزدېریوْنلېغېنې گؤرديک. اوْل قیصر بادشاه مالیات برمأنه ضد چېقیوْر و اؤزيني مسيح هم پادشاه ديیيپ آت غوْییوْر“. <span class="verse-marker"></span><span class="verse-marker">۳</span>پیلاطُس اوْننان: ”سن یهۉديلارېݩ پادشاسېمې؟“ ديیيپ سوْرادې. عيسی اوْݩا: ”آیدېشېݩ یانېدېر“ ديیيپ جواب بردي. <span class="verse-marker"></span><span class="verse-marker">۴</span>اوْننان سوْݩ پیلاطُس کتته کاهنلار بيلان مردمه: ”من بۉ آدمدا هيچ هيلي یارامازلېق گؤرماديم“ ديیدي. <span class="verse-marker"></span><span class="verse-marker">۵</span>اما اوْلار هؤتجاتليک اديپ: ”بۉ آدم اؤز تعلیماتې بيلان همه یهۉدیانېݩ مردميني اؤجۆکديریوْر. اوْل جلیلادن باشلاپ، شۉ یره چنلي گلدي“ ديیديلر. <span class="verse-marker"></span><span class="verse-marker">۶</span>مۉنې اشيديپ، پیلاطُس: ”بۉ آدم جلیلاليمي؟“ ديیيپ سوْرادې. <span class="verse-marker"></span><span class="verse-marker">۷</span>عيسانېݩ هیرۉدیسېݩ ولایتېننانلېغېنې بيلاننن سوْݩ، پیلاطُس اوْنې هیرۉدیسېݩ یانېنا ايباردي، سببي شوْل وقت هیرۉدیسېݩ اؤزي هم اۉرشليمداتي. <span class="verse-marker"></span><span class="verse-marker">۸</span>هيرۉديس عيسانې گؤريپ غاتې بگاندي، سببي کؤپ وقتدان بأري اوْنې گؤرمک ايسلایوْرتې. عيسادان اشيدان کأن زاتلارېنا، اوْننان بير قدرتلې علامت گؤرارين ديیان اميدې بارتې. <span class="verse-marker"></span><span class="verse-marker">۹</span>هيرۉديس اوْننان کؤپ سوْراغلار سوْرادې، اما عيسی اوْݩا هيچ بير جواب برمادي. <span class="verse-marker"></span><span class="verse-marker">۱۰</span>کتته کاهنلار بيلان تۉرات کتاب استادلارې بوْلسا اوْل یرده دۉرېپ، اوْنې بيرآغېزدان عیبلایوْرتېلار. <span class="verse-marker"></span><span class="verse-marker">۱۱</span>سوْݩ هيرۉديس بيلان اوْنېݩ عسکرلري عيسانې کمسيديپ مسخرالادېلار. اگنينه بير نفيس دوْن گیديريپ، پیلاطُسېݩ یانېنا اېزېنا ايبارديلر. <span class="verse-marker"></span><span class="verse-marker">۱۲</span>شوْل گۆن پیلاطُس بيلان هيرۉديس دوْست بوْلدې؛ مۉننان اؤݩ اوْلارېݩ آراسېندا دشمنچېلېق بارتې.<span class="verse-marker"></span></p>
<p><span class="verse-marker">۱۳</span>پیلاطُسکتته کاهنلارې، مردميݩ یاشۉللارېنې، و مردمي یانېنا اۆیشۆريپ، <span class="verse-marker"></span><span class="verse-marker">۱۴</span>اوْلارا: ”سيز بۉ آدمې منيݩ یانېما مردمي آزدېریوْر ديیيپ گتيرديݩيز. من اوْنې گؤزيݩيزيݩ آلېندا سوْرالار سوْرادې، اما اوْل باراداقې عيبلامالارېݩېز دوْغرې چېقمادې. <span class="verse-marker"></span><span class="verse-marker">۱۵</span>اوْنې هیرۉدیسېݩ یانېنا ايبارديم، اوْل هم هيچ گناه تاپمان، اوْنې اېزېنا ايباردي. سيزيݩ گؤريشيݩيز یانې، اوْل اؤلۆمه لایق هيچ زات اتمأندير. <span class="verse-marker"></span><span class="verse-marker">۱۶</span>شوْنېݩ اۆچين هم، من اوْنېݩ تمميسيني بريپ، غوْیبرجک“ ديیدي.<span class="verse-marker"></span><span class="verse-marker">۱۸</span>اما همه مردم بيرآغېزدان: ”بۉ آدمې یوْق ات! بيزه بارابباسې غوْیبر!“ ديیيپ غېغېرېشدې. <span class="verse-marker"></span><span class="verse-marker">۱۹</span>بارابباس بير شهري غوْزغالاݩ تۉزۉرانې اۆچين و انسان اؤلديراني اۆچين بنديخانا گيريپتي. <span class="verse-marker"></span><span class="verse-marker">۲۰</span>پیلاطُس عيسانېغوْیبرمک نيتي بيلان ینه مردمه آیتدې. <span class="verse-marker"></span><span class="verse-marker">۲۱</span>اما اوْلار: ”اوْنې صلیبه چۆیلا! صلیبه چۆیلا!“ ديیيپ غېغېرېشدېلار. <span class="verse-marker"></span><span class="verse-marker">۲۲</span>پیلاطُس اۆچۆنجي ساپار اوْلارا: ”نأمه اۆچين؟ بۉ آدم نأمه یامانلېق اتدي؟ من اوْننان اؤلۆم جزاسېنا لایق هيچ زات تاپمادېم. شوْنېݩ اۆچين هم اوْنې جزالاندېرېپ غوْیبرجک“ ديیدي. <span class="verse-marker"></span><span class="verse-marker">۲۳</span>اما مردم حاص بدتر غېغېرېشېپ، هؤتجاتليک بيلان اوْنېݩ صلیبه چۆیلانمگيني طالب اتديلر و اوْلارېݩ سسلري ايکي برابر چېقدې. <span class="verse-marker"></span><span class="verse-marker">۲۴</span>شۉنېݩ اۆچين، پیلاطُس مردميݩ طالبېنې برجای اتمک قرارېنا گلدي. <span class="verse-marker"></span><span class="verse-marker">۲۵</span>اوْلارېݩ سوْران آدمېنې، غوْزغالاݩ تۉرزېپ، آدم اؤلديراني اۆچين بنديخانا گيران آدمې غوْیبردي، عيسانې بوْلسا اوْلارېݩ اختیارېنا بردي.<span class="verse-marker"></span></p>
<h3>عيسی صلیبه چۆیلانیوْر</h3>
<h4>(متی ۲۷‏:۳۲‏-۴۴؛ مرقس ۱۵‏:۲۱‏-۳۲؛ یۉحنا ۱۹‏:۱۷‏-۲۷)</h4>
<p><span class="verse-marker">۲۶</span>عسکرلر عيسانې آلېپ باریوْرقالار، اکين میدانېننان گلیوْن کيرينایلي شمعۉنې تۉتېپ، آرقاسېنا صلیبي یۆکلاديلر و عيسانېݩ اېزېننان یؤريمأنه مجبۉر اتديلر. <span class="verse-marker"></span><span class="verse-marker">۲۷</span>کتته بير جمعیت عيسانېݩ اېزېنا دۆشيپ گيتدي، اوْلارېݩ آراسېندا اوْنېݩ اۆچين زار-زار آغلایوْن عیاللار هم بارتې. <span class="verse-marker"></span><span class="verse-marker">۲۸</span>عيسی اوْل آیاللارا طرف اؤوريليپ غاراپ، شۉرقم ديیدي: ”ای، اۉرشليم غېزلارې! منيݩ اۆچين آغلاماݩ. اؤزيݩيز و چاغالارېݩېز اۆچين آغلاݩ. <span class="verse-marker"></span><span class="verse-marker">۲۹</span>چۆنکي شۉرقم بير گۆنلر گلار، انسانلار: ’چاغا دنیا گتيرماديک آیاللار، چاغا امديرماديک گؤوۆسلر نأهيلي بختلې!‘ ديیارلر. <span class="verse-marker"></span><span class="verse-marker">۳۰</span>شوْندا داغلارا: ’بيزيݩ دپأميزه اينيݩ!‘، دپالره: ’بيزيݩ اۆستيميزي بؤرأݩ!‘ ديیارلر. <span class="verse-marker"></span><span class="verse-marker">۳۱</span>اگر بۉ انسانلار هؤل چېبېق بيلان شۉرقم زاتلار ادیوْن بوْلسالار، اوْندا غۉرې چېبېق بيلان نأمه ادارلر؟“ <span class="verse-marker"></span><span class="verse-marker">۳۲</span>عيسی بيلان باشغا ايکي جنایتچېنېنې هم جزالاندېرماق اۆچين آلېپ باریوْرتېلار. <span class="verse-marker"></span><span class="verse-marker">۳۳</span>اوْلار کللاچاناق ديیيلیوْن یره گلانلريننن سوْݩ، عيسانې یاݩقې جنایتچېنېلار بيلان بيرليکده صلیبه چۆیلاديلر. جنایتچېنېلارېݩ بيري اوْنېݩ ساغ طرفېندا، بیلاکيسي چپ طرفېنداتې. <span class="verse-marker"></span><span class="verse-marker">۳۴</span>عيسی: ”آتام! اوْلارې باغېشلا، سببي اوْلار نأمه ادیوْنلارېنې بيلان یوْقلار“ ديیدي. عسکرلر قرعه آتېشېپ، اوْنېݩ کؤیناکلريني پایلاشیوْرتېلار. <span class="verse-marker"></span><span class="verse-marker">۳۵</span>مردم اوْݩا غاراپ دۉرتې. کتتالر هم اوْنېݩ اۆستيننن گۆليپ: ”اوْل باشغالارې خلاص اتدي. اگر اوْل خۉدایېݩ سایلاپ-سچان مسيحي بوْلسا، غوْی، ايندي اؤزيني هم خلاص اتسين!“ ديیشیوْرتېلار. <span class="verse-marker"></span><span class="verse-marker">۳۶</span>عسکرلر هم یانېنا گليپ، اوْنې ريشخند ادیوْرتېلار. اوْݩا سيرکه هؤدۆر اديپ: <span class="verse-marker"></span><span class="verse-marker">۳۷</span>”یهۉديلارېݩ پادشاسې بوْلساݩ، اؤزيݩي خلاص ات!“ ديییوْرتېلار. <span class="verse-marker"></span><span class="verse-marker">۳۸</span>اوْنېݩ دپاسينده بوْلسا: ”بۉ یهۉديلارېݩ پادشاسېدېر“ ديیان یازغې بارتې. <span class="verse-marker"></span><span class="verse-marker">۳۹</span>چۆیلانان جنایتچېنېلارېݩ بيري عيسا گپيني قاقدېرېپ: ”سن مسيح دألمي؟ اوْندا اؤزيݩي-هم، بيزي-هم خلاص ات!“ ديیدي. <span class="verse-marker"></span><span class="verse-marker">۴۰</span>ايکينجي جنایتچېنې بوْلسا مۉنې آیدانا ملامت اديپ: ”سن خۉدایدان قوْرقاݩ یوْقمې؟ سن هم اوْنېݩ بيلان بير جزانې چکیوْرسېݩ! <span class="verse-marker"></span><span class="verse-marker">۴۱</span>بيز اؤز اتميشيميزه لایق عدالتلې جزا آلدېق. اما بۉ آدم هيچ هيلي یامانلېق اتمادي“ ديیدي. <span class="verse-marker"></span><span class="verse-marker">۴۲</span>اوْننان سوْݩ اوْل: ”عيسی، شالېغېݩا باران وقتې مني یادېݩا سال!“ ديیدي. <span class="verse-marker"></span><span class="verse-marker">۴۳</span>عيسی هم اوْݩا: ”ساݩا دوْغرۉسېنې آیدیوْرېن، سن شۉ گۆن منيݩ بيلان بيله جنتده بوْلارسېݩ“ ديیدي.<span class="verse-marker"></span></p>
<h3>عيسانېݩ اؤلۆمي</h3>
<h4>(متی ۲۷‏:۴۵‏-۵۶؛ مرقس ۱۵‏:۳۳‏-۴۱؛ یۉحنا ۱۹‏:۲۸‏-۳۰)</h4>
<p><span class="verse-marker">۴۴‏-۴۵</span>گۆنوْرتانا غۉلای گۆنيݩ یۆزي تۉتېلدې، پشيننن سوْݩ ساعت اۆچه غوْلای همه یۉردي غاراݩقېلېق بؤرادي. عبادت‌خانانېݩ پرداسي اوْرتاراسېننان یېرتېلېپ، ايکأ بؤليندي. <span class="verse-marker"></span><span class="verse-marker">۴۶</span>عيسی غاتې سس بيلان غېغېرېپ: ”آتام! رۉحېمې سنيݩ اليݩه تابشېریوْرېن“ ديیدي، و جان بردي. <span class="verse-marker"></span><span class="verse-marker">۴۷</span>صاحب منصب بوْلان واقعنې گؤريپ، خۉدایې شهرتلانديردي. اوْل: ”حقيقتدان، دوْغرې آدم اکان!“ ديیدي. <span class="verse-marker"></span><span class="verse-marker">۴۸</span>بۉ زاتلارا تماشا اتمک اۆچين اۆیشان همه مردم بوْلان واقعلارې گؤريپ، دؤشلريني مۉشتلاپ-مۉشتلاپ اېزلارېنا گيتدي. <span class="verse-marker"></span><span class="verse-marker">۴۹</span>عيسانې تانيیوْن انسانلارېݩ بارې، شۉرقم جلیله ولایتدان اوْنېݩ اېزېنا دۆشيپ غایدان آیاللار اۉزاقراقدا دۉرېپ، بۉ واقعلارا سېن ادیوْرتېلار.<span class="verse-marker"></span></p>
<h3>عيسی جایلانیوْر</h3>
<h4>(متی ۲۷‏:۵۷‏-۶۱؛ مرقس ۱۵‏:۴۲‏-۴۷؛ یۉحنا ۱۹‏:۳۸‏-۴۲)</h4>
<p><span class="verse-marker">۵۰</span>شۉرانېݩ ايچينده ايشلایوْن یۉسف آتلې بير آدم بارتې. اوْل یاغشې هم دوْغرې آدمتې. <span class="verse-marker"></span><span class="verse-marker">۵۱</span>اؤزي شۉرانېݩ قرارېنا و ايشينه راضيلېق برمأنتي. یۉسف یهۉدیانېݩ رامه‌لی شهريننن بوْلېپ، خۉدایېݩ شالېغېنا غاراشیوْرتې. <span class="verse-marker"></span><span class="verse-marker">۵۲</span>اوْل پیلاطُسېݩ یانېنا بارېپ، عيسانېݩ جسديني ديلادي. <span class="verse-marker"></span><span class="verse-marker">۵۳</span>اوْننان سوْݩ عيسانې آشاق اينديريپ، کؤپانه دوْلاپ، داشدان اوْیېلان هيچ کيميݩ جایلانمادېق بير کيژژيک اطاغا مݩزایوْن قبردا جایلادې. <span class="verse-marker"></span><span class="verse-marker">۵۴</span>بۉ ايش تیارلېق گۆنينيݩ آخرېندا بوْلېپ، سبت گۆنينيݩ باشلانماغېنا غوْلایتې. <span class="verse-marker"></span><span class="verse-marker">۵۵</span>عيسی بيلان جلیلادن گلان آیاللار هم یۉسفېݩ اېزېنا دۆشيپ گيتديلر، قبرې و اوْنېݩ جسدينيݩ نأهيلي جایلانانېنې گؤرديلر. <span class="verse-marker"></span><span class="verse-marker">۵۶</span>اوْننان سوْݩ اوْلار اۆیلرينه پس گيديپ، یاقېملې اېسلې تۆتاتگيلر و عطرلار تیارلادېلار.</p>
<p>اما خۉدایېݩ بۉیرېغې بوْیۉنچا سبت گۆني اوْلار دېنچ آلدېلار.<span class="verse-marker"></span></p>
<h2>۲۴-لنجي باب</h2>
<h3>عيسی ديرالیوْر</h3>
<h4>(متی ۲۸‏:۱‏-۱۰؛ مرقس ۱۶‏:۱‏-۸؛ یۉحنا ۲۰‏:۱‏-۱۰)</h4>
<p><span class="verse-marker">۱</span>هفتأنيݩ بيرينجي گۆنيارتير اير بيلان آیاللار تیارلان یاقېملې اېسلې تۆتاتگيلريني آلېپ، قبرا باردېلار. <span class="verse-marker"></span><span class="verse-marker">۲</span>اوْلار قبرېݩ آغزېنداقې داشېݩ بير چته توْغالانانلېغېنې گؤرديلر. <span class="verse-marker"></span><span class="verse-marker">۳</span>قبرېݩ ايچينه گيرانلرينده بوْلسا، اربابعيسانېݩ جسديني تاپمادېلار. <span class="verse-marker"></span><span class="verse-marker">۴</span>مۉݩا حیران بوْلېپ دۉرقالار، آللارېندا یالدېراپ دۉران کؤیناکده ايکي سانې آدم بيردن پیدا بوْلدې. <span class="verse-marker"></span><span class="verse-marker">۵</span>آیاللار قوْرقېپ، کلالريني یره اݩديلر. یاݩقې آدملار اوْلارا: ”سيز نأمه اۆچين ديريني اؤلۆلريݩ آراسېننان گؤزلایوْرسېݩېز؟ <span class="verse-marker"></span><span class="verse-marker">۶</span>اوْل بۉ یرده یوْق، اوْل ديرالدي! اوْل سيزيݩ بيلان بيلاکأ جلیلاده اؤزيݩيزه آیدان زاتلارېنې یادېݩېزا سالېݩ. <span class="verse-marker"></span><span class="verse-marker">۷</span>اوْل: ’انسان اوْغلې گنالې انسانلارېݩ الينه تابشېرېلمالې، صلیبه چۆیلانمالي و اۆچۆلنجي گۆن ديرالماليدير‘ ديیيپتي“ ديیديلر. <span class="verse-marker"></span><span class="verse-marker">۸</span>اوْننان سوْݩ عيسانېݩ بۉ سؤزلري اوْلارېݩ یادېنا دۆشدي.<span class="verse-marker"></span></p>
<p><span class="verse-marker">۹</span>آیاللار قبردان پس گليپ، بۉلارېݩ بارېنې عيسانېݩ اوْن بير رسۉللارېنا و باشغالارېݩ هماسينه خبر برديلر. <span class="verse-marker"></span><span class="verse-marker">۱۰</span>رسۉللارا بۉ خبرې یتيرانلر ماغدالالې مریم، یوْواننا، یعقۉبېݩ اناسي مریم و اوْلارېݩ یانېنداقې بیلاکي آیاللارتې. <span class="verse-marker"></span><span class="verse-marker">۱۱</span>اما بۉ سؤزلر رسۉللارا معناسېز گؤريندي، اوْلار آیاللارا اېنانمادېلار. <span class="verse-marker"></span><span class="verse-marker">۱۲</span>پِطرُس بوْلسا یريننن تۉرېپ، قبرا طرف گيتدي. اوْل اݩيليپ، کؤپانيݩ بوْش یاتانېنې گؤردي. اوْل بوْلان واقع گنگ غالېپ، اېزېنا گيتدي.<span class="verse-marker"></span></p>
<h3>عيسی عِمائۉس اوْبا باریوْنلارا گؤرينیوْر</h3>
<h4>(مرقس ۱۶‏:۱۲‏،۱۳)</h4>
<p><span class="verse-marker">۱۳</span>شوْل گۆن شاگردلردن ايکيسي عِمائۉس ديیان اوْبا باریوْرتې. بۉ اوْبا اۉرشليمنن اوْن ايکي کيلۉمتر اۉزاقلېقدا یرلاشیوْرتې. <span class="verse-marker"></span><span class="verse-marker">۱۴</span>اوْلار بوْلېپ اؤتان بۉ واقعلار حقدا اؤز آراسېندا گۆررۆݩلاشیوْرتېلار. <span class="verse-marker"></span><span class="verse-marker">۱۵</span>شۉنېݩ اۆچين، گپلاشيپ باریوْرقالار، عيسانېݩ اؤزي غوْلایا گليپ، اوْلار بيلان بيله یؤريبردي. <span class="verse-marker"></span><span class="verse-marker">۱۶</span>اما اوْنې تانيماز یانې، اوْلارېݩ گؤزلري باغلانېپتې. <span class="verse-marker"></span><span class="verse-marker">۱۷</span>عيسی اوْلاردان: ”یوْل بوْلسېن! نأمه حقدا گۆررۆݩ اديپ باریوْنېݩېز؟“ ديیيپ سوْرادې. اوْلار جگرخۉن یاغدایدا آیاق چکديلر. <span class="verse-marker"></span><span class="verse-marker">۱۸</span>ايکيسينيݩ بيري کلیوْپاس آتلېسې: ”اۉرشليم شهرده بوْلېپ-هم، شۉ گۆنلرده اوْل یرده بوْلان واقعلاردان بی‌خبر مهاجر فقط سنميکأݩ؟“ ديیيپ سوْرادې. <span class="verse-marker"></span><span class="verse-marker">۱۹</span>عيسی اوْلاردان: ”هایسې واقعلار؟“ ديیيپ سوْرادې. اوْلار شۉرقم جواب برديلر: ”ناصرالې عيسی حقداقې واقعلار. اوْل خۉدایېݩ و همه مردميݩ نظرېندا سؤزده هم ايشده گۆیچلي پیغمبرتي. <span class="verse-marker"></span><span class="verse-marker">۲۰</span>کتته کاهنلار بيلان کتتالريميز اوْنې اؤلۆم جزاسېنا حکم اتديريپ، صلیبه چۆیلامک اۆچين حاکميݩ الينه تابشېردېلار. <span class="verse-marker"></span><span class="verse-marker">۲۱</span>بيز بوْلسا اسرائیل مردمې خلاص اتجک شوْلدېر ديیيپ اميد اديپتيک. اوْننان سوْݩ-هم بۉ زاتلارېݩ بوْلانېنا اۆچ گۆن بوْلدې. <span class="verse-marker"></span><span class="verse-marker">۲۲</span>اۆستسينه، آیاللارېمېزېݩ کأبير-هم بيزي حیرانا غوْیدې. اوْلار شۉ گۆن اير بيلان فبرا بارېپ، <span class="verse-marker"></span><span class="verse-marker">۲۳</span>اوْنېݩ جسديني تاپمادېرلار. اوْلار بيزيݩ یانېمېزا گليپ، اؤزلرينه فرشتالريݩ گؤرينانليگيني آیتدېلار. فرشتالر اوْݩا ديري ديییوْرمېشلار. <span class="verse-marker"></span><span class="verse-marker">۲۴</span>اوْننان سوْݩ بيزيݩکيلريݩ کأبيري قبرېݩ‌ یانېنا گيديپ گؤريپديرلر، و آیاللارېݩ آیدېشې یانې اکان، اما عيسانې گؤرمأنديرلر“.<span class="verse-marker"></span></p>
<p><span class="verse-marker">۲۵</span>عيسی اوْلارا: ”وای، سيز احمقلار! پیغمبرلريݩ آیدانلارېنا گيچ اېنانیوْنلار! <span class="verse-marker"></span><span class="verse-marker">۲۶</span>مسيح بۉ گؤرگۆلري گؤريپ، اؤز شهرتينه گيرمالي دألميتي؟“ ديیدي. <span class="verse-marker"></span><span class="verse-marker">۲۷</span>اوْننان سوْݩ اوْل مۉسی بيلان همه پیغمبرلردن باشلاپ، همه مقدس یازغېلاردا اؤزي حقدا آیدېلانلارې اوْلارا دۆشينديردي. <span class="verse-marker"></span><span class="verse-marker">۲۸</span>اوْلار باریوْن اوْبالارېنا غوْلایلانلارېندا، عيسی اۉزاقراق گيدارلي گؤريندي. <span class="verse-marker"></span><span class="verse-marker">۲۹</span>اما اوْلار اوْݩا: ”بيزيݩ یانېمېزدا غال، غاراݩقې دۆشيپ گلیوْر، گۆن باتېپ باریوْر“ ديیديلر. شۉنېݩ اۆچين، عيسی اوْلارېݩ یانېندا غالدې. <span class="verse-marker"></span><span class="verse-marker">۳۰</span>عيسی اوْلار بيلان ساچاق باشېندا اوْتېرقا، نان آلېپ، شکر اديپ، بؤليپ اوْلار بلان پایلاشدې. <span class="verse-marker"></span><span class="verse-marker">۳۱</span>شوْندا اوْلارېݩ گؤزلري آچېلېپ، عيسانې تانيدېلار، اما عيسی اوْلارېݩ گؤزلريننن غیب بوْلدې. <span class="verse-marker"></span><span class="verse-marker">۳۲</span>اوْلار بيري-بيرلرينه: ”یوْلدا بيزيݩ بيلان گپلاشيپ گلیوْرقا، بيزه مقدس یازغېلارې دۆشينديریوْرقا، ايچيميزده یۆراگيميز یانمیوْرمېتې ديیيݩ؟“ ديیشديلر. <span class="verse-marker"></span><span class="verse-marker">۳۳</span>اوْلار تۉرېپ، شوْل وقتېݩ اؤزينده اۉرشليمه گيتديلر. اوْل یرده اوْن بير شاگردي و اوْلارېݩ یانېندا بيله اۆیشيپ اوْتۉرانلارې تاپدېلار. <span class="verse-marker"></span><span class="verse-marker">۳۴</span>بۉلار: ”دوْغرۉدان، ارباب عيسی ديراليپدير و شمعۉنا گؤرينيپدير!“ ديیديلر. <span class="verse-marker"></span><span class="verse-marker">۳۵</span>اوْننان سوْݩ اوْل ايکيسي یوْلدا بوْلان واقعلارې، عيسی نانې بؤلانده، اوْنې تانېنلېقلارېنې گۆررۆݩ برديلر.<span class="verse-marker"></span></p>
<h3>عيسی شاگردلرينه گؤرينیوْر</h3>
<h4>(متی ۲۸‏:۱۶‏-۲۰؛ مرقس ۱۶‏:۱۴‏-۱۸؛ یۉحنا ۲۰‏:۱۹‏-۲۳؛ رسۉل ۱‏:۶‏-۸)</h4>
<p><span class="verse-marker">۳۶</span>اوْلار حالا بۉ اۆچين گۆررۆݩ بريپ دۉرقالار، عيسانېݩ اؤزي اوْلارېݩ آراسېندا دۉرېپ: ”سيزه سالام بوْلسېن!“ ديیدي. <span class="verse-marker"></span><span class="verse-marker">۳۷</span>اوْلار رۉح گؤریوْندېرېس فکر اديپ، تيسگينيپ قوْرقدېلار. <span class="verse-marker"></span><span class="verse-marker">۳۸</span>عيسی اوْلارا: ”نأمه اۆچين تشويشداسيݩيز؟ نأمه سببدن گؤونيݩيزه بۉ رقم فکرلر گلیوْر؟ <span class="verse-marker"></span><span class="verse-marker">۳۹</span>منيݩ اللريمه، آیاقلارېما گؤزلأݩ. بۉ منيݩ اؤزيم! ماݩا اللريݩيزي دگريپ گؤريݩ. رۉحېݩ گؤش بيلان سۆݩکي بوْلماز، اما گؤريشيݩيز یانې، منيݩکي بار“ ديیدي. <span class="verse-marker"></span><span class="verse-marker">۴۰</span>مۉنې آیدېپ، اللريني، آیاقلارېنې اوْلارا گؤرکازدي. <span class="verse-marker"></span><span class="verse-marker">۴۱</span>اوْلار شادلېقدان یاݩا حالا اېنانېپ بيلمأن، حیران غالېپ دۉرقالار، عيسی اوْلارا: ”بۉ یرده ايیمأنه بير زادېݩېز بارمې؟“ ديیيپ سوْرادې. <span class="verse-marker"></span><span class="verse-marker">۴۲</span>اوْݩا بيشيريلان بالېغېݩ بير بؤلاگيني برديلر. <span class="verse-marker"></span><span class="verse-marker">۴۳</span>عيسی آلېپ، اوْلارېݩ گؤزلرينيݩ آلېندا اوْنې ايیدي. <span class="verse-marker"></span><span class="verse-marker">۴۴</span>عيسی اوْلارا: ”من حالا یانېݩېزداقام سيزه آیدان سؤزلريم شۉلاردېر: من حقدا تۉراتدا، پیغمبرلريݩ یازغېلارېندا، زبۉردا یازېلانلارېݩ هماسي برجای بوْلمالېدېر“ ديیدي. <span class="verse-marker"></span><span class="verse-marker">۴۵</span>اوْننان سوْݩ مقدس یازغېلارا دۆشينمکلري اۆچين، اوْلارېݩ فکرلريني آچدې. <span class="verse-marker"></span><span class="verse-marker">۴۶</span>عيسی اوْلارا: ”مسيح گؤرگي گؤرار و اۆچۆلنجي گۆن اؤلۆمنن ديرالار ديیيپ یازېلاندېر. <span class="verse-marker"></span><span class="verse-marker">۴۷</span>شۉرقم هم تۉبه اديپ، گنالارېنېݩ باغېشلانمانې باراداقې خوْش خبرېاۉرشليمنن باشلاپ، همه مردمه اوْنېݩ آدېننان تبليغ اديلماليدير. <span class="verse-marker"></span><span class="verse-marker">۴۸</span>سيز بۉ زاتلارا شاهد بوْلارسېݩېز. <span class="verse-marker"></span><span class="verse-marker">۴۹</span>من هم آتامېݩ وعده ادان مقدس رۉحېنې سيزه یوْللارېن. اما سيز آسماننان اينجک قدرت بيلان دوْلدېرېلیوْنچاݩېز، اۉرشليم شهرده غالېݩ“ ديیدي.<span class="verse-marker"></span></p>
<h3>عيسی آسمانا گؤتاريلیوْر</h3>
<h4>(مرقس ۱۶‏:۱۹‏،۲۰؛ رسۉل ۱‏:۹‏-۱۱)</h4>
<p><span class="verse-marker">۵۰</span>عيسی اوْلارې شهريݩ داشېنا چېقارېپ، بِیت‌عَنیا گتيردي. اوْننان سوْݩ اللريني غالدېرېپ، اوْلارا پاتا بردي. <span class="verse-marker"></span><span class="verse-marker">۵۱</span>پاتا بريپ دۉرقا، اوْلاردان آیرېلېپ، آسمانا گؤتاريلدي. <span class="verse-marker"></span><span class="verse-marker">۵۲</span>اوْلار هم اوْݩا سجده اديپ، کتته شادلېق بيلان اۉرشليمهپس گيتديلر. <span class="verse-marker"></span><span class="verse-marker">۵۳</span>اوْلار هميشه عبادت‌خانادا بوْلېپ، خۉدایا آلقېش اوْقيیوْرتېلار.<span class="verse-marker"></span></p>
</body>
</html>


</div>


</body>
</html>